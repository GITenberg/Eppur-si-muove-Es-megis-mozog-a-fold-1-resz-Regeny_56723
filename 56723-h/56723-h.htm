<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta http-equiv="Content-Type" content="text/html; charset=UTF-8" />
<title>The Project Gutenberg eBook of Eppur si muove – És mégis mozog a föld (1. rész), by Mór Jókai</title>
<style type="text/css">
/*<![CDATA[*/
body {
 margin-left: 10%;
 margin-right: 10%;
}

h1,h2,h3,h4 {
 text-align: center;
 clear: both;
}

h2,h3 {
 margin-top: 2em;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}
hr.tb {width: 25%;}

table {
 margin-left: auto;
 margin-right: auto;
}

td {
 padding-left: 1em;
 padding-right: 1em;
}

.pagenum {
 /* visibility: hidden; */
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
}

.tdr {text-align: right;}

.center {
 text-align: center;
 text-indent: 0;
}

.right {
 text-align: right;
 margin-right: 1.5em;
}

.caption-small {font-weight: bold; font-size: small;}

.caption {font-weight: bold;}

.caption-large {font-weight: bold; font-size: large;}

.caption-150 {font-weight: bold; font-size: 150%;}

.figcenter {
 margin: auto;
 text-align: center;
}

.footnotes {
 border: dashed 1px;
}

.footnote {
 margin-left: 10%;
 margin-right: 10%;
 font-size: 0.9em;
 text-align: justify;
}

.footnote .label {
 position: absolute;
 right: 84%;
 text-align: right;
}

.fnanchor {
 vertical-align: super;
 font-size: .8em;
 text-decoration: none;
}

.poem {
/* margin-left:5%; */
/* width: 90%; */
 font-size: 0.9em;
 display: table;
 margin: auto;
 text-align: left;
}

.poem .stanza {
 margin: 1em 0em 1em 0em;
}

.poem span.i0 {
 display: block;
 margin-left: 0em;
 padding-left: 3em;
 text-indent: -3em;
}

.poem span.i2 {
 display: block;
 margin-left: 1em;
 padding-left: 3em;
 text-indent: -3em;
}

.poem span.i4 {
 display: block;
 margin-left: 2em;
 padding-left: 3em;
 text-indent: -3em;
}

.poem span.i8 {
 display: block;
 margin-left: 4em;
 padding-left: 3em;
 text-indent: -3em;
}

.transnote {
 background-color: #E6E6FA;
 color: black;
 padding: 0.5em;
 font-family: sans-serif, serif;
 font-size: 0.9em;
}

.transnote p {
 text-align: center;
 text-indent: 1.5em;
}

ul.TOC {
 list-style-type: none;
 padding-left: 10%;
 text-indent: -5%;
 width: 70%;
 text-align: justify;
}

span.ralign {
 position: absolute;
 text-align: right;
 right: 15%;
 top: auto;
}
/*]]>*/

    hr.full { width: 100%;
              margin-top: 3em;
              margin-bottom: 0em;
              margin-left: auto;
              margin-right: auto;
              height: 4px;
              border-width: 4px 0 0 0; /* remove all borders except the top one */
              border-style: solid;
              border-color: #000000;
              clear: both; }
</style>
</head>
<body>
<h1>The Project Gutenberg eBook, Eppur si muove – És mégis mozog a föld
(1. rész), by Mór Jókai</h1>
<p>This eBook is for the use of anyone anywhere in the United States
and most other parts of the world at no cost and with almost no
restrictions whatsoever.  You may copy it, give it away or re-use it
under the terms of the Project Gutenberg License included with this
eBook or online at <a
href="http://www.gutenberg.org">www.gutenberg.org</a>.  If you are not
located in the United States, you'll have to check the laws of the
country where you are located before using this ebook.</p>
<p>Title: Eppur si muove – És mégis mozog a föld (1. rész)</p>
<p>       Regény</p>
<p>Author: Mór Jókai</p>
<p>Release Date: March 12, 2018  [eBook #56723]</p>
<p>Language: Hungarian</p>
<p>Character set encoding: UTF-8</p>
<p>***START OF THE PROJECT GUTENBERG EBOOK EPPUR SI MUOVE – ÉS MÉGIS MOZOG A FÖLD (1. RÉSZ)***</p>
<p>&nbsp;</p>
<h4>E-text prepared by Albert László<br />
    from page images generously made available by<br />
    the Google Books Library Project<br />
    (<a href="https://books.google.com">https://books.google.com</a>)</h4>
<p>&nbsp;</p>
<table border="0" style="background-color: #ccccff;margin: 0 auto;" cellpadding="10">
  <tr>
    <td valign="top">
      Note:
    </td>
    <td>
      Project Gutenberg has the other part of this work.<br />
      <a href="http://www.gutenberg.org/files/56724/56724-h/56724-h.htm">Part II</a>: see http://www.gutenberg.org/files/56724/56724-h/56724-h.htm
    </td>
  </tr>
</table>
<p>&nbsp;</p>
<div class="transnote">
<h3>Megjegyzések:</h3>
<p>A tartalomjegyzék a <a href="#Page_364">364</a>. oldalon
található.</p>
<p>Az eredeti képek elérhetők innen: <a href=
"http://books.google.com/books?id=4PdiAAAAMAAJ">http://books.google.com/books?id=4PdiAAAAMAAJ</a>.</p>
<p>Facebook oldalunk: <a href=
"http://www.facebook.com/PGHungarianTeam">http://www.facebook.com/PGHungarianTeam</a>.</p>
</div>
<p>&nbsp;</p>
<hr class="full" />
<p>&nbsp;</p>
<p>&nbsp;</p>
<p>&nbsp;</p>

<div class="figcenter"><img src="images/cover.jpg" alt="" title=
"" /></div>
<hr class="chap" />
<p class="center"><span class="caption-150">JÓKAI MÓR<br />
ÖSSZES MŰVEI</span></p>
<p>&nbsp;</p>
<p>&nbsp;</p>
<p class="center"><span class="caption">NEMZETI KIADÁS</span></p>
<p>&nbsp;</p>
<p>&nbsp;</p>
<p class="center"><span class="caption">XLIII. KÖTET</span></p>
<p class="center"><span class="caption">ÉS MÉGIS MOZOG A FÖLD.
I.</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
KIADÁSA</span></p>
<p class="center"><span class="caption-small">1896</span></p>
<hr class="chap" />
<p class="center"><span class="caption-150">EPPUR SI
MUOVE</span></p>
<h1>ÉS MÉGIS MOZOG A FÖLD</h1>
<p>&nbsp;</p>
<p class="center"><span class="caption">REGÉNY</span></p>
<p>&nbsp;</p>
<p class="center"><span class="caption-small">IRTA</span></p>
<p class="center"><span class="caption-large">JÓKAI MÓR</span></p>
<p>&nbsp;</p>
<p class="center"><span class="caption">I. RÉSZ</span></p>
<p>&nbsp;</p>
<p class="center"><span class="caption-small">PFEIFER FERDINÁND
TULAJDONA</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
KIADÁSA</span></p>
<p class="center"><span class="caption-small">1896</span></p>
<hr class="chap" />
<p><span class="pagenum"><a name="Page_1" id=
"Page_1">-1-</a></span></p>
<p class="center">TOLDY FERENCZNEK</p>
<p class="center">TISZTELETE S BARÁTSÁGA JELÉÜL</p>
<p class="center">AJÁNLJA</p>
<p class="right">A SZERZŐ. <span class="pagenum"><a name="Page_2"
id="Page_2">-2-</a></span> <span class="pagenum"><a name="Page_3"
id="Page_3"><br />
-3-</a></span></p>
<p>Kedves barátom!</p>
<p>Midőn jelen regényem irásához fogtam, Te Hozzád fordultam
legelőbb is az úttörők korszakának hősei felől útbaigazitást kérni,
s Te oly szives voltál, hogy míg egy részt nagybecsü utasitásodat
meg nem tagadtad, ugy más részt megigérted, hogy e művemet
figyelemmel fogod kisérni.</p>
<p>Akkor élt már bennem az óhajtás, hogy ha kész lesz e művem, s Te
beleegyezel, ötven éves pályád jubilæumán Neked ajánljam azt. Te
szives voltál ezt elfogadni; míg én részemről nem tudhattam akkor
azt, hogy ez az általam nyujtott tiszteletjel mennyire utolsó
helyen fog állani azon emlékek között, mikkel Téged ez örömünnepen
a nemzet és trón elhalmozand; nem csak ez emlékek magas becse
miatt, de leginkább az én művem saját gyarlóságainál fogva.</p>
<p>Mert azokat én igen jól ismerem.</p>
<p>Legtöbb regényem ellen azt vetik, hogy igaz történetnek meglehet
hogy hű, de regénynek nem valószinü. Jelen művem tárgyánál
küzdöttem legtöbbet e nehéz váddal, és érzem, hogy nem hárithatom
el azt. Lehet, hogy regényem meséje igaz, hogy alakjai valóban
éltek: de indokolni, elhihetővé tenni életüket épen olyan nehéz,
mint volt az élet.</p>
<p>A martyrokról irhatunk legendát, a hősökről eposzt, a
tündérekről mythoszt: de martyr, hős, varázsló regénytárgy nem
lehet.</p>
<p>És mégis az volt. <span class="pagenum"><a name="Page_4" id=
"Page_4">-4-</a></span></p>
<p>Senki sem hiszi el már, hogy egy eszményi czélnak, melynek mi
mostaniak már csak jól jutalmazott epigonjai vagyunk, egykor
földretiport óriásai voltak.</p>
<p>Én még együtt éltem nehánynyal e bevégzett alakok közül, kik
egymásután letüntek, s feljegyeztem magamnak, hogyan tüntek le?</p>
<p>Vörösmarty meghalt – szegényen, – idegbénultan.</p>
<p>Garay meghalt – szegénység és feszitett munka miatt, férfi
korában második gyermekké válva.</p>
<p>Bajza meghalt – szegényen, – lelke halálával messze megelőzve
teste összeomlását.</p>
<p>Nagy Ignácz meghalt szegényen, – éveken át félholt idegekkel
folytatva nehéz munkáját.</p>
<p>Kazinczy Gábor lánglelke rogus volt neki, melyen megégett, de
tűzhely nem, melynél melegedett volna.</p>
<p>Czakó meghalt – ifjan, kétségbeesve, öngyilkosul.</p>
<p>Széchenyi meghalt, – óriási lelkében találva önellenségére, ki
legyőzte őt.</p>
<p>A Kisfaludyak, Kazinczy Ferencz, Kölcsey, Katona akkor tüntek
el, mikor én még gyermek voltam. A magyar-utczai rongyos ház,
Széphalom düledező falai, a Kecskemét kapui kis ház még nem rég
elbeszélhették, hogyan éltek, hogy haltak meg?</p>
<p>Annyi dicső közül Te jöttél át velünk az uj korszakba magad. A
szellemi igéret földét keresők Józsuéja. Te tudod egyedül, mit
szenvedtek a mi Mózeseink? Te tudod, mi volt az a puszta? S az a
negyven évig vándorlás a pusztában?</p>
<p>Te tudni fogod, hogy ezek a hihetetlen mesék, a mik regényem
alapját képezik, ha nem valószinüek is, de megtörténtek. Hogy
regényem hősének alakja nem egy ember volt ugyan; de tiz. Hogy e
szenvedések, e lemondások, e csalódások Katona, Kisfaludy Károly,
Kazinczy emléklapjai, s a kitartás, a hűség, a catastropha megannyi
dicsőé!</p>
<p>Hasztalan küzdöttem regényem alapeszméjével, bevallom. Gyönge
volt ecsetelésem, hogy a végbement szent <span class=
"pagenum"><a name="Page_5" id="Page_5">-5-</a></span> harczot
valószinüvé tudja tenni a jelenkor olvasója előtt. Nincsenek meg a
viszonyok, nincsenek meg az indulatok többé, a mik azt létre
hozták. Más ország, más város áll a régi helyén; a mult kor
érzelmei felfoghatatlanok. A mi negyven év előtt a költőnek álma
volt, az most teljesedésnek induló valóság; s az igaz történetre,
mit a negyven év előtti korról leirtam, azt mondják ma, hogy ez
csak az én álmom.</p>
<p>Hála az égnek, hogy ez így van.</p>
<p>De én tartoztam e gyönge kisérlettel azon dicsők emlékének,
kiknek magas alakjai az időben és távolságban egyre növekednek. Nem
tudta tollam őket fényesebbekké tenni; de tartozott a hódolattal
szent emlékeiknek, s a proféták szent sirjánál nem kérdik az
áldozótól, hogy mit hozott?</p>
<p>És tartoztam e kisérlettel azoknak, kik csüggedést éreznek a
megkezdett mű folytatása alatt, kik félelemmel tekintenek a sötét
jövőbe: «nézzétek! így küzdének azok, kik e művet megkezdék: ilyen
sötét vala a mult!»</p>
<p>Te egyedül jöttél át velünk az igéret földére. Harczolni az
életre vágyó nemzetnek, tudjuk, hogy ott is kell tovább. Engedd
meg, hogy az egész elmult irodalmi hőskor eszményében e csekély, de
őszinte nyilvánitását antisteseink iránt hódolatomnak Te Neked
ajánlhassam. Tedd tulsúlykint jó szándékomat a gyönge kivitel fölé,
s tartson meg Téged az ég, kit annyian szeretünk s tarts meg Te
engem baráti szivességedben, ki legőszintébben szeret.<a name=
"FNanchor_1" id="FNanchor_1"></a><a href="#Footnote_1" class=
"fnanchor">1)</a></p>
<p>Pesten 1870.</p>
<p class="right"><i>Jókai Mór.</i> <span class="pagenum"><a name=
"Page_6" id="Page_6">-6-</a></span></p>
<h2>ELŐSZÓ.</h2>
<p>Eppur si muove!</p>
<p>Mikor Galilei ezt az emlékezetes mondást téve, megdobbantá
lábával a földet: épen csak ezt a kis darabját a földnek felejté el
megrúgni, a mi itt a Kárpátoktól a Dunáig kikerekitve fekszik; az
egész föld mozdult, hanem ez az egy darab állva maradt.</p>
<p>Körülötte minden oldalon a nálánál boldogabb országok előre, a
boldogtalanabbak hátrafelé, de valamerre mindnyájan csak haladtak;
egyedül Magyarország állt egy helyben, és az volt a virtus, az volt
az állambölcseség, az volt a tudomány, hogy helyéből ki ne
mozduljon.</p>
<p>Életföltétele volt a vis inertiæ; a tétlenség ereje: «A ki jól
alszik, annak jó lelkiismerete van; a kinek jó lelkiismerete van,
az jó ember: tehát a ki jól alszik, az jó ember.»</p>
<p>Azután akadtak nyughatatlan emberek, a kik azt gondolták, hogy
ez a mély álom mégis nagyon közel rokon a halálhoz s megkisérték a
fölébredést.</p>
<p>Egy ilyen nyughatatlan embernek a történetét irom le, a ki meg
akarta próbálni, hogyan lehetne az álló földet mozdulásra birni? E
küzdelemben ő maga összetört, semmivé lett, de még sem tett le a
hitről, hogy «eppur si muove!»</p>
<p>Tisztesség adassék emlékezetének! <span class="pagenum"><a name=
"Page_7" id="Page_7">-7-</a></span></p>
<h2>A CSITTVÁRI KRÓNIKA.</h2>
<p>A debreczeni «nagy erdőn» volt az akkori időben egy hires tanya,
többnyire diákok látogatták, jó boráért, jó gazdájáért; még
Csokonai idejéből emlékezetes hely.</p>
<p>A tanya ivószobája szolgált a humanissimének; vasárnap
délutánonként tömve a nagy terem diákkal, kik az akkori idők rendi
szerint hosszú fekete tógát s háromszögletű sabbeszteklit viselnek
s arczaikat borotválák.</p>
<p>Itt az ócska fenyőfaasztalok, mik tele vannak vésve hajdani és
mostani celebritások neveivel, görnyednek a rákönyökölők terhe
alatt.</p>
<p>Csupa merő diák! Botanizálni jártak a nagy erdőn, s annak aztán
ne ők legyenek az okai, ha a szőlőnövény ismertető jelei között
Diószegi olyan hosszasan leirja e növény bogyóinak kiforrott nedvét
is, hogy a tudományszomj Nagy uram csárdájáig elvezeti az
embert.</p>
<p>Ott aztán, ha egyszer a felleghajtó, malaczlopó és bőgőtakaró a
szegre került, az ember csak nem állhatja meg, hogy eszébe ne
juttassa Nokhéry ősmondását: «mindig mondtam, hogy ne igyatok;
azért mégis mindig ittunk».</p>
<p>A csoportokban vidám és komoly társalgás keletkezik vegyest.
Komoly ott, a hol az akadémika promocziókról van szó: mennyire megy
Bergengócziában a dáczia? rosta után adják-e a siligót? mennyire
rúg fel a siklus? vizezik-e nagyon a lukmát? engedi-e vaskalapos a
kostának a stóla negyedét meg a párbér ötödét? Ha nagy electio
volt, itt cserélték el, mint valami börzén, a legatiókat, egy kis
ráfizetéssel – post festam, – egy-egy bagolynak, a ki először
<span class="pagenum"><a name="Page_8" id="Page_8">-8-</a></span>
próbálja a szent követséget, nagyokat mondanak, mire vigyázzon, ha
a szószékbe felmegy: a biróra nézzen mindig, mert különben belesül
a miatyánkba; a patenssel hogy fogja el a fizetni nem akaró
patronust, s ha a papkisasszonynak kondizik, min kezdje a beszédet?
Aztán egyik másik tarisznyából elő kerül holmi elemozsyna; majd
egyik, majd másik kapott hazulról létum nuncziumot; a mi oly jól
esik a szegény diáknak, ki a kókvia semperéhez a mindennapi pikót
nyeli, vagy a kinek a vastag civa három rossz kölyök tanításáért
minden másodnap macskanadrágot főz, vagy a kit, hogy legrosszabbul
legyen, onnan hazulról czibál az ekklézsia, – csak ünnepnap, mikor
absurdumot lát; vagy ha potya kerül, valami baltás kurál, s finom
szatyit vág fel bicsakkal a dárdás, s ahhoz gugyival telt
klipitroklapatorium világit közjóra. Akkor aztán felelevenednek az
élczek, néha gorombák is: letorkoltatik a hálpaklacs, kiboszantatik
a kalefaktor, kijut a guny a grapsáknak; s jaj annak, a ki ezt a
kutyafülünek besúgja! S ha jól gyantázva van, mindjárt kész egy kis
harmónia s abban aztán valamennyi asztal részt vesz, mig a
quinquennisek hatalmas longissimái övig érő füsttel töltik el a
termet, hogy alig lehet már kivenni, nem vetődött-e be vagy egy
pullus, vagy egy superbia? Néha előfordul dévaj tréfa közben valami
szukáról való ingerkedés; de azt nem fűzik meszsze, s nem egyszer
felriasztja az egész társaságot ez a kiáltás: ad arma! s akkor
aztán kis botos, nagy botos, előre a gerundiummal!</p>
<p>De hogy kétségbe ne ejtsem az olvasót a collegiumi műnyelvvel,
melynek megértésére hiába forgatná fel a szótárát, mert nem találná
abban ezeknek felét sem; a másik fele meg nem azt jelentené, mi a
szótárban van: hát inkább azt teszem, hogy mindjárt ide mellékelem
a szavak magyarázatát is.</p>
<p>Tehát «humanissime», ez a diáknak a czime: emberséges ur! a
«tóga» az egy férfira szabott sarkig érő fekete szoknya; a
sabbesztekli, az egy háromszögletü kalap; hívták <span class=
"pagenum"><a name="Page_9" id="Page_9">-9-</a></span> «felszegezett
kalapnak» is; botanizálni annyit tesz, mint «füveket keresni», közé
értve tyúkot és pulykát is; a miket ugyan Linné nem sorozott oda,
hanem ez Linnének a hibája; s e tekintetben rokon értelmű szó a
«suvasztással», mely jelent diák nyelven tél idején gazdájától nem
jól őrzött kerítésnek és fabakternak kályhába vándorlásra való
rábeszéltetését; a «felleghajtó, malaczlopó és bőgőtakaró»,
különféle divatszabású köpönyegek elnevezései; mint a hogy
napjainkban hívják őket Talmának, Carbonarinak és Deáknak. –
Nokhéry: ez volt a diákok ősének a neve, a ki a kollegium
felállításakor Debreczenben legelső szubskribált. Ez a
szubskribálás megint azt teszi, hogy engedelmeskedni fog az iskolai
törvényeknek, s a mit a szénior főzet, azzal megelégszik; az a
szénior persze a legöregebb jurátus, az a jurátus pedig esküdt
diák.</p>
<p>Ezt mind jó tudni.</p>
<p>Továbbá «akademika promoczio» az, mikor valaki olyan sokat
tanult már a kollegiumban, hogy kénytelen elmenni vele falura,
három esztendeig másoknak eltanítani a tudománya fölöslegét, aztán
megint visszajön, s újra kezdi. «Bergengóczia» minden falu, a hol
nem tudni, hogy mi a dáczia? Ez a «dáczia» pedig nem Dakoromániának
egyik óhajtott alkatrésze, hanem «fizetés». A «siligó», az a
gabonafizetés, a «síklus», az a készpénzfizetés, a «lukma», az
pedig a szüret alatt összetöltögetett borkonvenczió; képzelhetni,
mennyi víz téved a közé! A «vaskalapos», az a vén pap
népszerűsített elnevezése; a «kosta» pedig a tanító görög titulusa;
a «stóla», szó szerint palást: onnan jön, hogy mikor azt felveszi
az illető, tehát temetéskor, kereszteléskor, akkor azért a
palástért kell neki fizetni valamit. A «párbér» minden egy pár
embernek azért való büntetése, a mért megházasodott. Az «electió»
válogatás a legatióban, a «legatió» pedig egy igen czélszerű
intézkedés arra, hogy a szegény diáknak is legyen karácsonja. –
«Post festam». Ez a dátum a mikor kontókat szokás fizetni.
<span class="pagenum"><a name="Page_10" id=
"Page_10">-10-</a></span></p>
<p>A «pátens» egy olyan levél, a mit ha valakinek megmutatnak, arra
annak fizetni kell, a «patronus» pedig az a valaki, a ki szeret
elszökni a patens elől. «Kondizni», az egy igen népszerű műszó,
mely annyit jelent, hogy «udvarolni» s kenyérgalacsinokkal
hajigálózni, szóval «kurizálni». – Az «elemozsyna» minden, a mi
megenni ajánlja magát. A «létum nunczium», különösen a sonka és
kolbászféle, magában hordja «az örvendetes hír» értelmét. A
«kókvia» konyhát jelent, de kollegiumit; a «semper» mindennapi
leves, a «pikó» pedig a hozzávaló kenyér megszólítása; a «civa»
jelent polgárnőt, szabadon fordítva «civisből» fœmininumra; a
«macskanadrág» pedig egy étel neme, melybe, ha egy macska bele
talál lépni, oly tökéletes nadrágot húz fel belőle a lábaira, hogy
viseli, míg el nem kopik. A «czibálás» származik egy latin szótól?
«cibus» – étel, – tehát jelenti azt a szíves gondoskodást, mely
szerint egy falu népe a kebléből támadt ifjú tudósnak babot,
lencsét és karórépát küldöz utána a főiskolába, hogy azoknak
lelkesítő befolyásától annak annál nagyobb buzgalma támadjon,
faluja becsületéért híres emberré képezni ki magát. – «Absurdum»
egyszerű fordításban annyit jelent, hogy «töltött káposzta». Ez a
képtelenségek regiójába tartozik. – «Potya» azt teszi, mikor
alkalom adatik ingyen jóllakhatni. «Baltás» ez a joghallgatók
álneve. «Szatyi»-nak nevezik a fehér kenyeret; «dárdás»-nak azt a
kicsi tanulót, a ki a nagyobb diáknak fűt s aztán a kályhalyukban
igen jól alszik. «Gugyi» valamely szeszes italnak a neve; a
«klipitroklapatorium» pedig már a hangzása után könnyen
kitalálható, hogy kulacs. «Közjóravilágítani» annyit tesz, hogy
mindenki ihatik belőle, a ki az asztalhoz férhet. «Hálpaklacs»
annak a neve, a ki nagyon siet a beszéddel; rövidítve ebből: «Hála
a papnak, másvilágon is van kulacs?» Ez a legkellemetlenebb gúnynév
a társaságban. «Kalefaktor» az olyan ember, ki szereti a
hallottakat a felsőbbeknek elmondani; «grapsa» az illető
felsőbbség, ha professor, – «kutyafülü» pedig, ha jurátusi
<span class="pagenum"><a name="Page_11" id=
"Page_11">-11-</a></span> minőségben létezik. «Gyantázni»
természetesen a torkot szokás és borral, éneklés előtt, s az
éneklésnek neve: «harmónia». – «Quinquennis», a ki már theologiát
hallgat, «longissima» pedig a hosszúszárú pipa. – «Pullusnak»
neveztetik a más hitű iskolába járó diák; míg «superbia»
(kevélység) névvel ruháztatik fel a diákokkal sok részben rokon
tanulmányu és hajlamu borbélylegény.</p>
<p>A mi pedig a «szuka» szót illeti: ezt körülirnunk nagyon kényes
dolog. Jelent az bizonyos emberi teremtést, mely nem férfi – de nem
is asszony; hanem nem is kis gyerek. Találja ki: a ki tudja! Biz ez
rosz szokás, de talán majd kimegy a divatból.</p>
<p>Végre az «ad arma!» – «fegyverre!» – azt jelenti, hogy valahol a
városban tűz ütött ki. «S nagybotos, kisbotos» ilyenkor azon
nevezetes egyéniségek, a kik a tűzoltásra hivatott tanuló ifjuságot
kerteken és kerítéseken keresztül vezetik a világló veszedelem felé
egyenes vonalban, s az érintett «gerundiumok» nem valami
grammaticai formák mint inkább hatalmas tölgyfa-fustélyok, ólommal
beöntve, a mik egy ütésre minden deszkakerítést bedöntenek, s a
miknek hatalmas öklű kezelői a legátiói electióknál ez érdemeikért
tizenkét ifjuval elébb választanak a sorban jog és igazság
szerint.</p>
<p>Már most tehát tudunk mindent.</p>
<p>Hanem mindennek, a mit most tanultunk, kevés hasznát fogjuk
venni; mert itt nem maradunk, bármily nagy élvezet volna is annak a
nyirottfejű deáknak az anecdotáit meghallgatni, a ki a hosszú
asztalfőn ülve, társait megnevetteti s fizetésül a borukat
megissza, s a kit a korcsmáros «humanissime Aszályi»-nak szokott
megbecsülni.</p>
<p>Másutt van dolgunk. A pinczében.</p>
<p>Oda Nagy uram csak a válogatott vendégeit eregeti, egy nagy
csapóajtót nyitogatva fel előttük, s az ő hiretudta nélkül oda
senkinek belépkedni nem szabad.</p>
<p>A diákok úgy híják azt egymás között: hogy a «sacro sanctum».
<span class="pagenum"><a name="Page_12" id=
"Page_12">-12-</a></span></p>
<p>Ennek a szentélynek a két oldalát természetesen hordók foglalják
el. Egy oldalboltjában pedig van felállítva egy asztal, a körül
zöldre festett szalmaszékek; az asztal közepén egy tíz itczés
«órros», körül rakva egy tuczat bádog pohárral.</p>
<p>A sacro sanctum látogatói épen most érkeztek meg. Tizenegyen
vannak, a tizenkettedik szék üresen marad.</p>
<p>Kilenczen tógátusok, kettő pedig az akkori divat szerinti világi
öltözetet visel: szűk, csipőn alul érő zsinóros dolmánykát, körül
fehér bárányprémmel, sokrétű fehér nyakravalót, tászlis inget,
virágos tarka mellényt és sárga csizmát. Ezek «kinnlakók»,
valószinüleg «baltás»-ok, a mi a joghallgatók bevett neve.
Egyébiránt az is meglehet, hogy nem kinnlakók, hanem rendbontók,
kik minden egyházi, polgári, iskolai és társadalmi törvényekkel
daczolva, önkényüleg levetették a tógát, s a jóérzelmű népség
közbotránkozására elég orczátlanok feszes dolmányban és
sabbesztekli helyett piros csákós süvegben menni végig azon a nagy
hidon, a mely a debreczeni sárlagunák fölött a kollegiumtól a
városházig az utczán végig vezet.</p>
<p>Az egyik diákra pedig, ugyan mondom, nem illik az a nyalka
öltözet. Először, hogy alig ötödfél láb magas, aztán a feje úgy a
válla közé van huzódva, mintha semmi nyaka sem volna; a fej búbján
hosszú, arczban lapos, orra fölfelé fintorult, szája széles és
lefelé huzódó, szemöldöke sertés; s a mi még nagyobb kifogás benne,
mind a két lábára sántít, úgy hogy mikor megy, mintha a Balatonon
csónakáznék, úgy dűlöng egyik csipejéről a másikra. Ez a görbe
diák: humanissime Biróczy Sándor.</p>
<p>De annál délczegebb alak a másik ifjú; magas termete, komoly,
kissé erősen nyúlt arcza, szelíd dióbarna szemei, vékony szemöldei,
gesztenyeszín fürtei két csigában kifelé göndörülve, ábrándozó
jellemet adnak tekintetének; csak összeszorított ajkai képeznek a
többi vonások összhangjából kivételt, azokban kemény önakarat,
harapós dacz van kifejezve; hanem aztán a szép sima domború homlok
<span class="pagenum"><a name="Page_13" id=
"Page_13">-13-</a></span> kiegyezteti az ellentéteket, azon
megtisztulva egyesül a két ellentétes kifejezés, s a lágyságból
lesz költői emelkedettség, a daczból öntudat.</p>
<p>Ez humanissime Jenőy Kálmán.</p>
<p>A tógátusok között három alak válik ki; az egyik szertelenül
magas, csontos, szikár termet, kit a hosszú tóga még hosszabbnak
mutat, fejét legörbítve tartja, mintha restellné, hogy ilyen nagyra
felnőtt, vagy mintha elvesztett tárgyat keresne mindig a földön.
Kiülő pofacsontjai, erős álla kemény kitartásról tesznek
bizonyságot. Ennek a neve humanissime Barkó Pál.</p>
<p>Egy másik ifjú izgékony alakjával tünik ki. Arcza első
tekintetre kellemetlen, ragyaverte és veres, de szemei tüzében,
arczkifejezésében, mikor beszél, van valami elragadó, mely őt
egyszerre széppé teszi. Ez humanissime Borcsay Mihály.</p>
<p>Aztán még egy figyelemreméltó alak van: egy pirospozsgás
siheder, kinek izmos karjain megfeszül a tóga s széles öblös melle
inkább papruhába öltözött huszárnak adja ki, mint
theologia-hallgatónak. Ez pedig Csuka Ferencz humanissime, egyúttal
«nagy botos», hanem az most nincs nála.</p>
<p>A tizenegy ifjú körülállta az asztalt, mindegyik fogott egy
poharat (annak meg «finak» volt a neve) s azzal rázendítette a
diákok bordalát, mely elébb busongó halott, kisérő melodiával
kezdődik, s azután marsch-ütenyben, végre rohamlépésben megy
tovább; egyike a legszebb bordaloknak, a miket valaha mester
alkott:</p>
<div class="poem">
<div class="stanza"><span class="i0">«Mulik, mint az árnyék ez az
élet:<br /></span> <span class="i0">Észre sem veszszük, hogy
semmivé lett.<br /></span> <span class="i4">Hej bizony
esztelen,<br /></span> <span class="i4">A ki busul,
midőn<br /></span> <span class="i0">Örömök közt mulathat és
vigadhat!<br /></span> <span class="i4">Észre sem is
veszi<br /></span> <span class="i4">Elsuhan élete;<br /></span>
<span class="i0">Elenyészik, mint az őszi pára köd,<br /></span>
<span class="pagenum"><a name="Page_14" id=
"Page_14">-14-</a></span> <span class="i0">Megszaporodik ez az
életfonál,<br /></span> <span class="i0">A kotyogó kebelü
kancsónál.<br /></span> <span class="i4">Fogj nosza
kulacsokat<br /></span> <span class="i4">Tölts tele
finakokat,<br /></span> <span class="i4">A fekete
bajokat<br /></span> <span class="i8">Öntözd le!<br /></span></div>
</div>
<p>S aztán megint vissza az első sorra: «Mulik mint az árnyék ez az
élet».</p>
<p>Hanem az ének kezdetén az történt, hogy az egyik diák a
poharával feldöntötte a gyertyát s sötétben maradtak. Azért csak
végig danolták a nótájukat s csak azután kezdtek el kiáltozni:
«Nagy uram, elaludt a gyertyánk!»</p>
<p>A korcsmáros jött mindjárt a másik gyertyával s egészen
debreczeni szemet csinált a látottakhoz, mikor a diákok szövétnekét
meggyujtotta. Tudniillik, hogy «debreczeni szem»-nek nevezik azt,
mikor valaki nem akar valamit meglátni, a mit láthatna.</p>
<p>A hosszú asztalon ugyanis nem volt többé semmiféle kancsó; a
diákok kezében nem volt pohár; ott ültek azok csendesen és komolyan
az asztal körül, mindenik előtt egy iratcsomó, az asztalba fúrva
ugyanannyi szeges végű kalamáris. S az asztalfőn, hol a kancsó állt
elébb, egy vastag negyedrét alakú könyv.</p>
<p>A korcsmáros nem kérdett, nem szólt semmit, a fejével bólintott
egyet s aztán kiment.</p>
<p>Az a nagy könyv volt a «csittvári krónika».</p>
<p>1665-ben kezdék el ezt a könyvet szerzeni, ha jól tudom,
Sáros-Patakon, névtelen szerzők.</p>
<p>Nevezetes gyűjteménye volt az mindazon érdekes apróbb és nagyobb
adatoknak, miket a nagymérvű história elfeledett följegyezni
lapjaira, vagy a mit a hatalom vas keze kitépett e lapokból, vagy a
miket az udvaroncz hizelgés meghamisított azokban.</p>
<p>Ezért a neve «csittvári krónika».</p>
<p>«Csitt» azt teszi, hogy «legyünk némák!»</p>
<p>A jezsuiták, a kikről ez a krónika sok kedvezőtlen adatot
<span class="pagenum"><a name="Page_15" id=
"Page_15">-15-</a></span> jegyzett fel, azt hiresztelték el felőle,
hogy ez a válogatott hazugságok és bolond ötletek tárháza, s még a
nevét is elferdítették «Csicsvári krónikának», s ha valaki valami
nagy bolondot vagy nagy hazugságot mondott, az volt rá a közmondás,
hogy «ez is a csicsvári krónikába való!» Hanem voltak – kevesen – a
kik tudták, hogy mi az? a kik pedig nagyon keresték, soha sem
tudták meg, hogy hol van? Mindig a fiatalság kezén volt az. S a
fiatalság rajongó, jó titoktartó és jó szövetkező.</p>
<p>Ott lehetett találni e krónikában az elfeledett, az eltemetett
országos gyászeseményeket; mindig volt itt valami, a mire fátyolt
kellett vetni, a mit az utókorral el kellett felejtetni; a mire rá
kellett fogni: álom volt az! hazugság az!</p>
<p>Az utolsó Zrínyinek fogsága, ki börtönében elfeledett
beszélni.</p>
<p>A harmincznégy gályarab szenvedése, kik mind magyar predikátorok
voltak.</p>
<p>Az örök kenderkötél története, a mit Pálffy Antal grófnak holta
napjáig kellett nyakán viselnie, hogy minden perczben megemlékezzék
rá, ha netalán ifjukori rajongása megint elővenné, hogy már egyszer
egy ilyen patriotikus botlásért ezt a kötelet szerezte a nyakára, s
a kötél vége a hatalom kezében van.</p>
<p>Mikes Kelemennek, Rákóczy titkárának, siralmas levelei Rodostó
partjáról.</p>
<p>Caraffa eperjesi mészárlása.</p>
<p>Vak Bottyán viselt dolgai; Józsa vezér járása-kelése.</p>
<p>A pozsonyi diætán elhallgattatott urak titkos története.</p>
<p>Sok nagy uradalom keletkeztének szomorú adatai.</p>
<p>És ezekkel vegyest nagy históriai személyeket jellemző adomák.
Mária Therézia és magyar udvari bolondjának komoly alapú
tréfái.</p>
<p>A kecskeméti ráczpusztítás és az erdélyi pórlázadás leirása.
<span class="pagenum"><a name="Page_16" id=
"Page_16">-16-</a></span></p>
<p>A debreczeni castellum kisértetes rejtelmeinek
felvilágosítása.</p>
<p>És ezek közt emlékezetes epigrammok, gúnyversek és erős
politikai pasquillusok.</p>
<p>Ott volt feljegyezve Bercsényi verse:</p>
<div class="poem">
<div class="stanza"><span class="i0">«Bátya ne higyj a
németnek,<br /></span> <span class="i0">Akármivel
hitegetnek;<br /></span> <span class="i0">Mert ha ád is nagy
levelet,<br /></span> <span class="i0">Mint a kerek
köpenyeged,<br /></span> <span class="i0">Pecsétet üt olyat
rája,<br /></span> <span class="i0">Mint a holdnak
karimája,<br /></span> <span class="i0">Nincsen abban semmi
virtus,<br /></span> <span class="i0">Verje meg a Jézus
Krisztus!»<br /></span></div>
</div>
<p>Az országgyülési gúnyiratok; az emlékezetes «compono, impono»
kezdetű, mit a soproni országgyülésre irtak, a törvénytemetési
paródia az 1791-iki országgyülésről.</p>
<p>A gúnyversek, miket József császárra irtak a jezsuiták, Josefus
lutheringusnak csúfolva őt, s a császár válasza rájuk: «aquila non
captat muscas». (A sas nem kapkod legyek után.)</p>
<p>S később aztán a berlini gúnydal, melyben egy posta két
tarisznyával jön elő, az egyikben viszi a császár kedvező
rendeleteit, miket májusban kiadott, a másikban ugyanazoknak
juniusi visszavonását.</p>
<p>A sajátságos tariffa, melyet a török a legutóbbi háborúban a
foglyok váltságdíjára megállapított; mely szerint egy német lovas
katona 5 forint, egy magyar gyalog 3 forint, egy huszár 10 forint,
egy havasalföldi nyolcz garas.</p>
<p>Mélyen titkolt politikai iratok: Martinovich catechismusa, a
Manch-Hermæon, I. Napoleon proclamatiója a magyarokhoz, az
Árpádivadék, Crouy-család documentumai; s az a végzetes szindarab,
melyet XVI. Lajos lefejeztetéséről irtak, s melyet K...ban elő is
adtak a diákok: a XVI. Lajost személyesítőnek egy álfejét levágva
guilotinnal, a miből az lett, hogy majd az igazi fejét is
<span class="pagenum"><a name="Page_17" id=
"Page_17">-17-</a></span> utána vesztette; – s más ilyen szomorú
emlékű iratok, miket a szerzők sírjának porával porzóztak be!</p>
<p>Azután vallásos tartalmú ritkaságok. Luther aphorismái. A
jezsuita parancsok. A nagyszombati veres barátok tragœdiája. A
Bafometh-bálvány imádóiról szóló mondák. Az őskori ördögidézési
formulák. Hatvani debreczeni tanár bűvészetének emlékezetes
hagyománya: a végzetes «cras» fölirat (holnap) története, a
megénekelt rémtörténettel együtt, mit e hagyományos vers
örökít:</p>
<div class="poem">
<div class="stanza"><span class="i0">«Infans, ut vervex, puerulus,
nupta, maritus.<br /></span> <span class="i0">Cultello, flamma,
fune, dolore cadunt».<br /></span></div>
<div class="stanza"><span class="i0">(Bárányként csecsemő, kis
gyermek és anya és férj,<br /></span> <span class="i0">Kés, láng és
kötelen s fájdalom által esék.)<br /></span></div>
</div>
<p>A rejtelmes epitaphium története az volt, hogy egy kis gyermek
játékból csecsemő testvérét lekéselte; aztán féltében a kemenczébe
bújt, ott kenyérsütő anyja rá fűtött, az anya kétségbeesetten
felakasztotta magát s a haza érkező férj fájdalmában szörnyet halt.
Ez eseményről irandó epitaphiumra Hatvani jutalmat tűzött ki, s a
legrosszabb diák irta rá a legjobb verset. Persze hogy az ördög
készítette azt neki.</p>
<p>Ott voltak a sejtelmes prófécziák messze századokból, a jelen
időkre jóslók és nagy emberek emlékezetre méltó mondásai.</p>
<p>Közben tarkázva voltak a lapok nevezetes arczképekkel. Némely
arczkép olyan is volt, a melyhez nem volt törzs.</p>
<p>És rég elhangzott, eltiltott, a levegőből is kitépett dalok
hangjegyei, miket egykor tárogatókon fúttak, táborban énekeltek s
miknek nem volt szabad hangzani többé. A csittvári krónika azokat
is megőrizte. Szerzői mindenhez értettek, íráshoz, rajzoláshoz,
zenéhez, a világ minden nyelveihez és mindenütt jártak, mindent
megtudtak, összeszedtek, megtakargattak.</p>
<p>Ilyenforma tartalma volt a csittvári krónikának. <span class=
"pagenum"><a name="Page_18" id="Page_18">-18-</a></span></p>
<p>Nagy vastag könyvre nőtt már az fel, s minden évben új meg új
lapokat tettek hozzá, mik nem voltak egymáshoz fűzve, hanem közös
tábla gyanánt egy nagy borjubőr borítékkal voltak
összefoglalva.</p>
<p>A krónikairók mindig tizenketten voltak. Eskü és becsületszó
kötelezte őket, soha, senkinek, semmi esetben el nem árulni a
krónika hollétét. Ha egy eltávozott a collegiumból, helyette
választottak ujat, de annak mind a tizenegy tag szavazatát kellett
birnia. Voltak tanárok, kik diák korukban szintén résztvettek a
krónikairásban, a kik aztán a hatalmi polczon ülve, ellene fordíták
nézeteiket; de már azok hiába keresték a krónikát ott, a hol az ő
idejükben volt, már akkor máshová volt az rejtve. Reverendissime A
... három esztendeig kutatta a krónikát inquisitori buzgalommal, s
azalatt mindennap rajta ült. Ott volt az a kathedrája padozata alá
rejtve. Ott persze nem kereste senki.</p>
<p>Jelenleg itt van a Nagy uram pinczéjében. De hogy annak melyik
odujából került elő? azt Nagy uram maga sem tudja megmondani.</p>
<p>A krónikairók minden vasárnap összegyülnek a nagyerdői csárda
pinczéjében s bemutatják, a mit azóta szereztek. A többség határoz
fölötte, hogy érdemes-e az a krónikába fölvétetésre? Azután hogy
szabad-e arról másolatot venni, vagy unikumnak marad a krónikában
és nem szabad elterjesztetnie?</p>
<p>A költeményekről többnyire szabad volt másolatokat venni. Akkor
ez volt az irodalompártolás. A kedvencz költő munkáit leirta kiki
magának sajátkezüleg. Ott nem izgágáskodhatott a censura.
Egymásközt pedig soha sem nevezték azt «Csittvári króniká»-nak,
hanem «Koszoru»-nak, hogy a czím ne menjen szét a szelekbe.</p>
<p>Ez idő szerint Jenőy Kálmán volt a krónikások társulatának
elnöke.</p>
<p>Midőn a korcsmáros rájuk csukta az ajtót, Jenőy megnyitá a
gyülést. <span class="pagenum"><a name="Page_19" id=
"Page_19">-19-</a></span></p>
<p>– Barátim. Ma egy hete, mint tudjátok, egy társunk adatát
visszautasítottuk. Ez a «Dungó» dala. Igaz, hogy gúnyvers, minők
vannak a krónikában; népszerű is, mert hiába doboltatta ki a tanács
az utczaszegleteken «hogy a Dungót ne danolják», – az volt rá a
felelet, hogy «csak azért is Dungó» – hanem mind a mellett nem
érdemes, hogy a krónikában a helyet foglalja. Egyikünk sem
hypokrita; nem prédikátoroskodunk, feljegyeztük a legkegyetlenebb
itéleteit a közvéleménynek a legnagyobbak fölött is. S ha egy igazi
költő lángesze trivialitásokba téved, annak is helyet adunk az
olympon; Apollo kihágásai isteni scandalumok s méltók
márványbavésetésre; de ha Marsyas trágárkodik, meg kell nyúzni! Ez
a «dungó» egy olyan sárban járó, s a mellett oly ostoba nóta;
szövege undorító, dallama sületlen; csupa kicsiny nagyságok
szidalma, még kisebb nép által, hogy a jelenkor szégyenleni fogja
azt, s a jövőkor átugrik rajta. Azért nem vettük fel azt a
«Koszoru»-ba. Most az a társunk, ki ezt ajánlotta, s ki azt, mint
tudjuk, maga szerzette, e visszautasításért ránk megneheztelt, s
ime ma már meg sem jelene közöttünk. «Genus irritabile vatum». (A
költők ingerlékeny nép!) Tartok tőle, hogy még gonoszabbra is
képes. Azért azt inditványozom előttetek, hogy a mai összegyülésünk
legyen e helyen az utolsó, s jövőre más helyet keressünk.</p>
<p>Mindenki helyeslé az indítványt. Az elnök megbizatik más helyet
keresni. A mentségtelenül kimaradt társ pedig még egyszer
felszólíttatik, mielőtt helyébe más választatnék.</p>
<p>– És most térjünk át a rendre. Biróczy Sándor barátom van
feljegyezve első előadásra.</p>
<p>A kis sánta ember felállt s elővonta bekecse zsebéből az avatag
iratokat s elkezdé recsegő, ráspolyhangú szóval:</p>
<p>– Ismét jutottam több rendbeli satyricus költeményekhez, a mik
eddigelé még unicumok.</p>
<p>– Kérjük felolvastatni.</p>
<p>– Az első Kovács József verse a «kopott nemesekhez».
<span class="pagenum"><a name="Page_20" id=
"Page_20">-20-</a></span></p>
<p>Rettenetes egy gondolat! E század első felében egy ilyen
blasphemiát versbe szedni merni!</p>
<div class="poem">
<div class="stanza"><span class="i0">«Földiek! Lehettek nemesek,
meddő tök –<br /></span> <span class="i0">Fejjel is, ha egyszer van
kutyabőrötök.<br /></span> <span class="i0">Lehettek, ha függnek
gunyhótokban ősi<br /></span> <span class="i0">Atyátoknak rozsdás
fegyveri, köntösi.<br /></span> <span class="i0">Mind nemes az, a
ki megmohosult neve<br /></span> <span class="i0">Elébe egy fakó
görcsös «N»-et teve.<br /></span> <span class="i0">Lám, a régiség
is nektek az efféle<br /></span> <span class="i0">Csuffá lett
rangot már eb-bőrre festé le.<br /></span> <span class="i0">Óh
idők, erkölcsök! már ma a nemesi<br /></span> <span class="i0">Rang
az agarak közt csak a nyulat lesi.<br /></span> <span class="i0">Ah
nem! nem ily szinnel kell azt az isteni,<br /></span> <span class=
"i0">Szivben lakó nemes rangot lefesteni:<br /></span> <span class=
"i0">Mert ráillik árva, keseredett Dózsa<br /></span> <span class=
"i0">Katonájára is a koszorús rózsa,<br /></span> <span class=
"i0">Ha megsértett szive a felfegyverkezett<br /></span>
<span class="i0">Nemes elszántsággal azért fogott
kezet,<br /></span> <span class="i0">Hogy az elalélt Just a lármás
kard nesze<br /></span> <span class="i0">Által orvosolván, ismét
felébressze.<br /></span> <span class="i0">Azok érdemlik meg azt a
nevet, a kik<br /></span> <span class="i0">Közt a halhatatlan drága
Virtus lakik;<br /></span> <span class="i0">Nem az, a ki a holt
ősöknek penészszel<br /></span> <span class="i0">Bévont érdemik
közt szunyókálván vész el.<br /></span> <span class="i0">– – – – –
– – – – –<br /></span> <span class="i0">Én Nemes vagyok; de nem
tudom a nagy Nem<br /></span> <span class="i0">Fényétől elvakult
Apám az e, vagy nem?<br /></span></div>
</div>
<p>No hiszen jó szerencse, hogy akkori időkben az ilyen verseket
nyomdai festék nem sokszorozhatta, mert szerzőjükkel az a hármas
fátum történt volna, hogy először is a publikum beveri a fejét,
másodszor a hatóság lehúzza a bőrét és harmadszor a bőréből
kiugratott lelke egyenesen a pokolra esik.</p>
<p>A tíz biró egyhangulag méltónak itélte a verset a krónikába
beiratásra s engedelmet adott lemásolására is.</p>
<p>A kis sánta diadalizzadtan törlé meg serteborostás homlokát s
satyrnak illő szemöldeivel hunyorítva mondá, hogy van még egy másik
is. <span class="pagenum"><a name="Page_21" id=
"Page_21">-21-</a></span></p>
<p>Ennek pedig a czíme: «A két forintos Tallér, a Vén Krajczár és
Kajla Márjás együtt való beszélgetése».</p>
<p>Ez pedig egy politiko-financiális gúnyköltemény, melyben a
feketebankós gazdálkodás van kegyetlenül ostorozva.</p>
<p>Egyhangulag felvétetett a krónikába.</p>
<p>A két bemutatott költemény a krónika nagyságához mért papirra
volt irva, hogy egyenesen beilleszthessék.</p>
<p>– Most következik Barkó Pál barátunk.</p>
<p>Ez a hosszú, csontos alak nagy buzgalommal tanulmányozza a
keleti nyelveket, minden üres idejét a könyvtárban tölti, abban
görbült úgy előre a nyaka; a vakáczió idején pedig gyalog
elvándorol messze utakra s kutat ősrégiségeket. Szavát ritkán
hallani, pedig tízféle nyelven tudna felelni akárkinek. Van tőle
már egy érdekes ismertetés Juliánról, ki IV. Béla idejében
harmadmagával elindult az ősmagyarokat felkeresni; visszajött és
tudósítá a királyt, hogy a Volgán túl még van egy nagy magyar nép,
mely ősvallását tartja, saját betűket használ. Hanem aztán jött a
mongol csorda s végig sepert egész Európán. Az ősmagyar népet ki
tudja hová terelte el?</p>
<p>Barkó Pálnak azóta mindig az zúg az agyában, hogy milyen derék
volna ezeket az ősrokonokat valahol felkeresni a világ
pusztaságaiban.</p>
<p>Most épen az ősmagyar betűket mutatja be társainak. Még a
tizenkettedik században a papok is ezekkel irtak; egyszerű
vonalakból vannak azok összetéve, miket könnyű volt késsel egy
négyszögű pálcza négy oldalára vágni, úgy olvasták a sort felülről
lefelé. A magyar hitrege, a régi pogány dalok ily botokra voltak
felróva. A keresztyén hitbuzgalom elégette azokat, a hol találta. A
székelyföldön maradt meg egy templomon még ilyen irás.</p>
<p>A fiatal krónikások nagy figyelemmel hallgatták az ifjú
archæolog értekezését, s azt is átvették a krónikába.</p>
<p>Harmadik előadó volt Jenőy.</p>
<p>Szent István koronájáról beszélt. Olyan dolgokat mondott el, a
miket ma is csak suttogva lesz jó tovább adni: <span class=
"pagenum"><a name="Page_22" id="Page_22">-22-</a></span> hogy az a
korona mindenestül, gyöngyöstül, drágakövestül nem ér többet
tízezer tallérnál, sőt egy bécsi ötvös ajánlkozott, hogy ezer
tallérból kiállítja mását, mégis hetvenezer aranyat adott érte első
Mátyás idejében az ország, hogy visszakapja, pedig a hogy a rajta
lévő képek és nevek bizonyítják, ez a korona nem is volt soha szent
Istvánnak a fején. Az angelus, a ki azt hozta, nem valami angyal;
hanem αγγελως, a mi görögül «küldöncz»-öt jelent. Dukas Mihálynak
valami embere.</p>
<p>A hallgatóknak hidegen borsózott végig a hátuk. Az ilyen
felfedezések megpróbálják még a legerősebb sziveket is. Épen mint
mikor azt kell hallani, hogy ezt a világot nem teremthette hat nap
alatt az Isten; mert ime itt vannak a geologia bizonyítványai
ellene. – Az ember nem szereti, ha az illusióit háborgatják.</p>
<p>Ez értekezés is felvétetett a krónikába, de utána lőn jegyezve,
hogy ezt soha le ne irja, tovább ne adja senki.</p>
<p>(Biz azt ki is nyomtatták már azóta).</p>
<p>Most következett Borcsay.</p>
<p>A himlőhelyes ifju sokat tartott szavalási tehetsége felől; neki
nem volt elég az asztal mellett ülve felolvasni a maga részét; ő
szavalni szokta azt könyv nélkül és kiállva a középre, hogy a két
kezével szabadon hadonázhasson.</p>
<p>Egy felfordított szürőkád volt a rostrum, onnan mennydörgött
alá.</p>
<p>Szavalatának tárgya Csokonay Vitéz Mihálynak egyik titokban
tartott verse volt e czímmel: «Vallás.»</p>
<p>Hajmeresztő poéma.</p>
<p>Megtámadja magát a positiv vallást, gúnynyal és komolyan,
emberszeretetből, istenismeretből. Nem a pápista vallást;
valamennyit; mindenféle dogmát, religiót, legyen annak papja Érsek,
Derwis, Boncz, Rabbi vagy Superintendens! Megtámadja a tornyokat,
templomokat s azt meri mondani, hogy egy czifra toronynak az árából
száz szenvedő embernek lehetne menházat építeni. <span class=
"pagenum"><a name="Page_23" id="Page_23">-23-</a></span></p>
<p>E rettenetes költemény egy sötét, félig világított földalatti
oduban elszavalva egy hosszu, fekete ruhás papforma alaktól, más
nyolcz fekete ruhás papforma alak előtt, a legborzalmasabb
conspiratió képét mutatta fel, a mit valaha föld alatt
forraltak.</p>
<p>Az egy szál gyertya úgy lobogott az asztalon, a körülülő
arczokat reszkető világításba hozva.</p>
<p>A szavalónak a tekintete pedig egészen fel volt magasztosulva.
Elfeledteté, hogy nem szép, hogy ragyái vannak: a lélek ült rajta,
csillagfény volt körülte. Azt mondják az ilyenre az igazhívők, hogy
«az ördög is szereti a magáét!»</p>
<p>Négy társa tapsolt neki és vivátot kiáltott; hatan
hallgattak.</p>
<p>Egy vén theologus azt a megjegyzést tevé rá, hogy ez a költemény
igen szép; de egy századdal korán született és ránk nézve még akkor
is nagyon korán.</p>
<p>A többiek hallgattak.</p>
<p>Jenőy föltevé a kérdést, hogy beirassék-e e költemény a
krónikába?</p>
<p>Titkosan szavaztak. Az volt a módja, hogy bezárt öklét mindenki
egy lefordított kalpag alá bedugta, s egy fehér vagy fekete
czédulát hagyott alatta.</p>
<p>Jenőy felemelte a kalpagot. Csak hat szavazattal öt ellen lett
eldöntve, hogy Csokonai ismeretlen verse befogadtassék a
krónikába.</p>
<p>Következett a második kérdés: «szabad legyen-e e kölményről
másolatot venni?»</p>
<p>Jenőy feltette magában, hogy «nem»-re fog szavazni. Ha e
költemény kimegy innen, veszélyt fog hozni az egész társulatra.
Maradjon ez a késő kornak.</p>
<p>Aztán mikor másodszor fölemelte a kalpagot, hét fehér és csak
négy fekete czédula volt alatta. Egyik a feketék közül a
sajátja.</p>
<p>Tehát «kettőnek» az először «nem»-mel szavazók közül kellett
másodszor «igen»-re szavazni.</p>
<p>Jenőy súgva mondá a mellette ülő sántának: <span class=
"pagenum"><a name="Page_24" id="Page_24">-24-</a></span></p>
<p>– Nem tetszik nekem az, hogy először hat, azután hét Vigyáznunk
kell egymásra…</p>
<p>A költeményt aztán mindannyian leirták, Borcsay dictandója
után.</p>
<p>Azzal mindenki kiverte a pennáját, becsavarta a kalamárisa
födelét s elrejté azt a tóga zsebébe hátul. Az irásnak e napra vége
van.</p>
<p>De még valami van hátra.</p>
<p>Csuka Feri felleghajtójának hármas gallérja közül előkerült egy
sajátságos instrumentum. Olyan mint a klarinét, de a rokon
trombitával: fa a fuvolája, a tölcsére öblös; a fuvója hosszu és
vékony, mint a tollszár.</p>
<p>Ez a «tárogató.»</p>
<p>Tiltott, üldözött hangszer. Kiáltó emlék azokból az időkből, a
mikor még rebellis kuruczok hordták zászlóikat egész Német-Ujvárig
s harsogtatták a szabadság-dalokat.</p>
<p>Össze kellett törni minden tárogatót. Nehogy még valaki
belefujjon ez ördöngős hangszerbe, s arra ismét előrepüljenek annak
üregéből mindazok az alvó dæmonok, a mik egykor a repkedő zászlókon
szerettek lovagolni, nyerítő paripák, csattogó szablyák hangjával
véres menyegzőben párosodni. Rég kiveszett már az ivadékuk is e
harczbüvölő hangoknak. Megégtek a tárogató forgácsaiban. Utolsó
riadójuk az volt, mikor a kemenczében pattogott a fájuk. A nótákat
is elfeledte mindenki.</p>
<p>Utoljára fujták e nótákat a budai országgyűlésen a felgyült
nemesi banderiumok előtt, mikor a koronát Bécsből hazahozták; akkor
hallatta még egyszer a tárogató a «Héj Rákóczy Bercsényi!» indulót
s aztán azt a másikat: «Őszi harmat után.» Volt is nagy riadal
Budán. Mintha a félvilágot akarta volna vállára venni a magyar!
Hanem már tizennyolcz év múlva a nemesi felkelő banderiumokat ezzel
a marssal vitték a táborba: «hol lakik kend komámasszony?
Kereszturban?» De úgy is vették hasznát. Mert a másik nóta nagy
hamar az lett, hogy «Retirálj, retirálj! Komáromig meg se állj.»
<span class="pagenum"><a name="Page_25" id=
"Page_25">-25-</a></span></p>
<p>A csittvári krónika ez eltemetett dalok hangjegyeit is őrzi.
Csak tárogató kell hozzá, mely azokat kiadja; meg ember, a ki a
tárogatót tudja fúni. Mert mesterséges eszköz az. Nehéz kitalálni a
fúvásmódját; a ki nem ért hozzá, egy sikoltó hangnál egyebet nem
tud belőle kihozni, a ki pedig tudja a nyitját, annak annyiféle
hangot ad, a hányat kiván tőle; sír, buzdít, harsog, kesereg,
feljajdul, a levegőt hasítja s megint panaszra fordul, egész a
szellősuttogásig.</p>
<p>Maga a szóbeli értelme a Rákóczy nótáinak nem valami
különös.</p>
<p>Annak a nótának a szövege, a mit az őrtüzek mellett panaszolt el
a tárogató, így szól:</p>
<div class="poem">
<div class="stanza"><span class="i0">«Hejh a sasnak körme
között,<br /></span> <span class="i0">Körme között,<br /></span>
<span class="i0">Hervad mint a lép,<br /></span> <span class=
"i0">Szegény magyar nép.<br /></span> <span class="i0">Lám a német
mily kövér,<br /></span> <span class="i0">Bőribe se
fér.<br /></span> <span class="i0">Mégis mindig többet
kér.<br /></span> <span class="i0">Szegény magyar
vér!»<br /></span></div>
</div>
<p>Biz ez együgyü versecske; hanem mikor az a tárogató magyarázni
kezdi a fiatal diák kezében, mennyi emlékezet van abban! A ki
hallja, azt képzeli, hogy élt már akkor, mikor ennek a versnek a
történetét játszották, maga is részt vett benne, aztán meghalt,
megint újra született, a két élet között elfeledte az elébb
történteket; hanem ezeknek a láthatlan lényeknek az érintésére,
ezekre a hangokra megint megzendült a lelkében a megelőző élet
minden emléke.</p>
<p>Még kevesebb jelentőségü a harczi riadója:</p>
<div class="poem">
<div class="stanza"><span class="i0">«Hejh! Rákóczy,
Bercsényi!<br /></span> <span class="i0">Vitéz magyarok
vezéri:<br /></span> <span class="i0">Hová lettél
Bezerédy?<br /></span> <span class="i0">Nemzetünknek fényes
csillagai!<br /></span> <span class=
"i0">Ocskay?»<br /></span></div>
</div>
<p><span class="pagenum"><a name="Page_26" id=
"Page_26">-26-</a></span></p>
<p>De ennek a nótája már a kétségbeesés rivallása. Az utolsó
erőfeszítés halottébresztő felhivása. Tűz van a hideg fában!</p>
<p>Lám azok a fiatal diákok, hogy hevülnek, hogy ég az arczuk a
kürtriadóra.</p>
<p>Pedig hát mit nekik Rákóczy? Bercsényi? Bezerédy?</p>
<p>Ki volt az az Ocskay?</p>
<p>Tanítja azt valaki? Tudja azt valaki?</p>
<p>A harmadik nótának a verse pedig épen igénytelen. Pedig az volt
legjobban eltiltva, megüldözve; sok ember megheverte miatta a
börtönök reves szalmáját!</p>
<p>Pedig hát mi van azon, hogy</p>
<div class="poem">
<div class="stanza"><span class="i0">«Őszi harmat után<br /></span>
<span class="i0">Fujdogál a téli szél,<br /></span> <span class=
"i0">Fujdogál a téli szél.<br /></span> <span class="i0">Zöld erdő
árnyékát,<br /></span> <span class="i0">Piros csizmám
nyomát<br /></span> <span class="i0">Hóval födi el a
tél,<br /></span> <span class="i0">Hóval födi el a
tél.»<br /></span></div>
</div>
<p>Hanem ez volt az a dal, a melylyel a kiűzött fejedelem utolsó
csapatjai búcsút vettek a hazai hegyektől.</p>
<p>Az ő piros csizmáik nyomát födte el hóval a tél! S olyan jól
elfödte, hogy soha sem is tértek e nyomok többé vissza.</p>
<p>És még most sem tudja senki, a ki e búsongó búcsúdalt hallja,
hogy mi van abban, a mitől a köny a szemeket eltölti s a keblet
elnyomja valami nehézség.</p>
<p>Egyik lehajtá fejét az asztalra, úgy sirt rajta, a másik félre
fordult; az orientalista hátra szegte fejét, mintha távolba nézne;
magának a tárogatót fuvónak is két kövér csepp víz gördült végig
duzzadó orczáján.</p>
<p>A sötét tógás alakok csendesen zengték a tárogató után:</p>
<div class="poem">
<div class="stanza"><span class="i0">«Zöld erdő
árnyékát,<br /></span> <span class="i0">Piros csizmám
nyomát<br /></span> <span class="i0">Hóval födi el a
tél,<br /></span> <span class="i0">Hóval födi el a
tél.»<br /></span></div>
</div>
<p><span class="pagenum"><a name="Page_27" id=
"Page_27">-27-</a></span></p>
<p>… Perduellio volt e dalt énekelni!</p>
<p>Egyszerre a pinczegádorból, mint a behemóth kiáltása, hangzik
Nagy uram jelszava:</p>
<p>«Ad cantum!» (Fel dalra!)</p>
<p>A diákok egyszerre fellökik az asztalon lobogó gyertyát, s a
következő perczben a sötétben felzendül a leglármásabb bordal:</p>
<div class="poem">
<div class="stanza"><span class="i0">«Hejh hajh! Igyunk
rája!<br /></span> <span class="i0">Úgy is elnyel a sír
szája,<br /></span> <span class="i0">Ott lesz fáradt
testünk<br /></span> <span class="i0">Csendes hazája.<br /></span>
<span class="i0">– Ez a bortól undorodik; –<br /></span>
<span class="i0">– Ez, mint szapu, sajtár íszik: –<br /></span>
<span class="i0">Ez nem iszik; – ez nem józan; –<br /></span>
<span class="i0">Itt is, ott is, nagy hiba van.<br /></span>
<span class="i0">Ejh hajh! igyunk rája!»<br /></span></div>
</div>
<p>Mire a világosság kivülről megjelent a pinczében, a csittvári
krónikának híre sem volt sehol: kalamáris, iróeszköz eltünt az
asztalról, helyette ott állt a tiz itczés órros az asztalon, s
minden diák kezében magasra volt emelve a bádog pohár.</p>
<p>«Bacche! Éván! Evoe!»</p>
<p>A pinczének egy oldalbenyilója volt az, a hol a krónikások
gyülekezetüket tarták s odáig egy hosszu boltüregen kellett végig
menniök a behatolóknak két sor hordó között.</p>
<p>A szük thermopylæi szorosban feltartóztatni a maguk persáit
vállalkozott Borcsay egyes-egyedül, a míg társai a krónikát
eltüntetik.</p>
<p>E leonidási vállalat abból állt, hogy Borcsay holt részegnek
tettetve magát, eléje ment az invasionalis hadnak s gáncsot vetett
az egész tábornak.</p>
<p>Állt pedig e tábor clarissime domine professor Muskotályiból,
kit két esküdt diák kisért lámpásokkal, mely lámpások méltánylandó
elővigyázatból sodronynyal voltak betörésmentesítve, és azonkivül
két iskolaszolgából. <span class="pagenum"><a name="Page_28" id=
"Page_28">-28-</a></span></p>
<p>Érdemes lesz megjegyeznünk, hogy épen ez a clarissime domine
Muskotályi volt azon nevezetes egyéniség, a kit a Dungó gunydala
egy évtizedre halhatatlanná tett, s a ki már egy év óta eszi a
mérget a miatt, hogy éjszaka a csufondáros dalokat impertinens
nebulok az ablaka alatt éneklik, s e méregevéstől úgy meghízott,
hogy már imádkozni sem tud; mivel hogy a két keze ujjait nem tudja
egymásba tenni a kövérségtől.</p>
<p>Alacsony, köpczös termetét rókatorkos panyóka-mente fedi, mely
alól folytatáskép jön elő a kapcsos reverenda, akkori idők tisztes
viseleteképen.</p>
<p>Az a gonosz paniperda Borcsay tehát azt a hadi fortélyt találta
ki, hogy ő teljesen elázottnak tettetve magát, nagy tántorogva jött
az eloltott gyertyával, rekedt hangon rikácsolva hozzá a megfelelő
nótát: «Hol eloltja, hol meggyujtja, csak a szivem, csak a szivem
szomorítja», a mely nóta közben aztán oly veszedelmes
összeütközésbe hozta az előre lódult fejét a clarissime domine
orrával, hogy szinte betörte azt.</p>
<p>Akkor aztán megijedt; hátrahőkölt s merev szemekkel bámult a
szemközt jövőkre.</p>
<p>«Hát maguk kicsodák?»</p>
<p>Olyan élethíven tudta adni a kábult részeget, a ki már senkit
sem ismer; azzal az üvegtekintetü szemmeredéssel, azzal az elejtett
szájjal, azzal a háromfelé esni akaró termettel, hogy első
tekintetre szinte elhitte neki a clarissime a comœdiát s mérgesen
rivalt rá:</p>
<p>– Kend otromba részeg. Már engem sem ismer. Én physices
professora vagyok.</p>
<p>Erre a szóra a nagy gaukler bölcs képet öltött, a hogy részeg
ember szokott, mikor okosat akar mondani.</p>
<p>– Az nem lehet! Az én professorom nem jár ilyen késő éjszaka
kocsmázni. Az otthon van már és alszik. Ha pedig kegyelmed a
physices professor, mondja meg nekem, miért csavarodik a paszuly a
karó körül balra, a komló pedig jobbra? <span class=
"pagenum"><a name="Page_29" id="Page_29">-29-</a></span></p>
<p>Ezt persze Buffontól kezdve Diószegiig még eddig senki sem tudta
megfejteni; a miért is a clarissime nagyon megharagudott a
kapczáskodó diákra s rárivalt keményen:</p>
<p>– Menjen kend az utamból, kend részeg nebulo! Én inquirálni
jöttem ide.</p>
<p>Erre a szóra a megrettenő részeget adta elő Borcsay. Elkezdett
sírni, ordítani, hogy ő most van itt legelőször; térdre esett,
esküdött, hogy soha sem iszik többet; bocsássanak meg neki,
irgalmazzanak a fejének! Megkapta a clarissime kezét, kebléhez
szorongatta; s mikor az nagyon mérgelődött már, mikor a két jurátus
és két dárdás is segélyére sietett, hogy a feltartóztatástól
megszabadítsa termetét, akkor meg épen ahhoz folyamodott Borcsay,
hogy előkészületet tett oly kitörésekre, a miket csak a viharos
tenger s a még viharosabb bor szokott előidézni az embernél, mely
szándékolt eruptiótól ijedtében aztán mind az öt megretirált s
lőtávolon kivül helyezte magát. Denique Borcsay e herczehurczával
időt nyert társainak a krónika eldugására; mire az inquisitio utat
tört magának a benyilóig, már akkor nem volt ott más, mint egy víg
társaság, mely a hosszu asztalt körülülve, dalolt és
poharazott.</p>
<p>Az elnöki széken már nem ült Jenőy, hanem sánta Biróczy.</p>
<p>A diákok nem mutattak semmi meglepetést a clarissime
megjelenésén.</p>
<p>A csárdázást tiltja ugyan az iskolai törvény, de nem veszik azt
szigoruan: a mit a büntetés mérlege is bizonyít; például a pápai
kollegiumban tíz garas volt a büntetése a kocsmában kapatásnak, s
ezzel egyenlő értékü a más kollegiumokban, hol a büntetést
naturáliákban adták ki (börtön, megdorgáltatás.) Annálfogva nagyon
érthető volt a meglepett krónikásoknak azon törekvése, hogy inkább
engedjenek magukra bármily magas foku kocsmai kihágást bizonyulni,
semhogy annak a gyanujába keveredjenek, <span class=
"pagenum"><a name="Page_30" id="Page_30">-30-</a></span> a mit épen
elkövettek: költemények szavalása! tudományos értekezés!
tárogató-fuvás! krónikaírás! Clarissime domine Muskotályi
ünnepélyes tekintetet akart adni arczának, a mi sehogy sem illett
neki. Az átkozott diák előtt egészen oda volt a tekintélye már.
Pedig igazán tudós ember volt. De szerencsétlen termete miatt
kikaptak rajta s aztán ő is üldözte a diákot. Akárhányszor
meglátott az iskola falára felmázolva veres krétával egy nagy
gömböt, annak tetejében egy kis gömböt, a nagy gömbnek négy
vonással kezetlábat, a kis gömbnek két ponttal, meg egy huzással
szemet-szájat festve: alá sem volt írva a neve, mégis tudta, hogy ő
az ott. Még a tanodai táblán is ott találta ezt a mértani ábrát;
aláírva Q. F. D. Még sem volt jó kedve.</p>
<p>– Mit mívelnek kendtek itt? Kérdezé parancsoló orrhangon, s
nádbotja végével odakopogtatott az asztalra.</p>
<p>Sánta Biróczy érzé magát felhivatva az elnöki válaszadásra:</p>
<p>– Az exegeticát fejtegetjük. A kánai menyegző a textus.</p>
<p>– Nem kendhez szólottam. Humanissime Jenőy miért nem ül kend az
elnöki széken?</p>
<p>Jenőy előbb gúnymosolylyal vetette magát hátra székében; aztán
diákos humorral felelt:</p>
<p>– Ennek oka a physica szabályában rejlik: «de impenetrabilitate
corporum» a testek áthatatlanságáról. Mivel hogy Biróczy már ott
ül, s mivel hogy Biróczy «test», s mivelhogy «a testek»
áthatatlanok, s így két test egyszerre egy helyen nem lehet.</p>
<p>– Nemde, nem kend-e a krónikaírás prezidense?</p>
<p>Jenőy bámuló arczot csinált.</p>
<p>– Miféle krónikáé? A krónikon Budensét tetszik-e érteni? vagy
Anonymus Belæ regis notariusét? avagy Szalárdy krónikáját, vagy
Márkus festett krónikáját, vagy a carmen miserabile krónikáját?</p>
<p>– Ne csináljon kend magából bolondot. Kendnek becsületes
arczához nem illik a komédiajátszás. Kendtek <span class=
"pagenum"><a name="Page_31" id="Page_31">-31-</a></span> itt
tiltott conventiculumokat tartanak, melyeket tilt Leopoldus I.
törvénye, kendtek itt calumniákat támasztanak; miknek büntetése
megszabatik a II. 71-ben, a magas udvar és az országgyűlési követek
ellen rágalmazó verseket és pasquilusokat jegyezve fel róluk.</p>
<p>– Depræcor! szakítá félbe Jenőy. Nekem mint juristának a
törvények idézését jobban kell tudnom; a conventiculumokat I.
József törvényei tiltják: 1599: 25. A calumnia pedig, melyet II:
71. megfenyít, nem rágalom, hanem igaztalan perlekedés czíme. Az a
calumnia, mely a felséges udvarra vonatkozik I. István II. 53-ban
fenyíttetik halállal, a mely pedig rágalmat jelent az inclyti
status et Ordines ellenében, ezt az 1725: 7 és 9 bünteti kétszáz
forintokkal.</p>
<p>A clarissime domine majd kiugrott a bőréből dühében.</p>
<p>– Nem azért jöttem én ide, hogy itt kend nekem a Tripartitumból
prælegáljon; hanem hogy adja elő azt a krónikát, hol van?</p>
<p>– Ilyen nevü állatról közöttünk soha említés sem tétetett.</p>
<p>– Casuista! Jezsuita! A nevekbe kötelőzködöl! Tudom, hogy egymás
közt Koszorunak nevezitek azt. Hol van a Koszoru?</p>
<p>Jenőy folyvást zavartalan humorral felelt:</p>
<p>– Koszorut csak kétfélét ismerek; az egyiket csinált virágból a
menyasszony fején, a másikat babérlevélből a sült malaczon. S
minthogy az egyik sincs e helyütt…</p>
<p>– Tace! Hasztalan a tergiversatio! Mindent tudok. Fel vagytok
adva! Valljátok meg bűneiteket őszintén; az büntetésteket enyhíteni
fogja. Adjátok elő irataitokat.</p>
<p>– Quæras! (keresd!) ordíta közbe egy bassushang. Barkóé volt az.
S erre unisono felkiálta a többi «quæras!» keresd!</p>
<p>A clarissime azzal neki indult a botjával végig kopogtatni a
hordókat; melyik kong? melyik üres?</p>
<p>A részeget játszó Borcsay pedig csak azért is felkapaszkodott
<span class="pagenum"><a name="Page_32" id=
"Page_32">-32-</a></span> egy hordó tetejére, arra ráült, mint a
lóra, a hogy Bacchust festik a kártyán s onnan kezdett el
dalolni:</p>
<div class="poem">
<div class="stanza"><span class="i0">«Elindula Szent Péter
Rómába,<br /></span> <span class="i0">Botját veté vállára
haragjába:<br /></span> <span class="i0">Botja végén
csutora,<br /></span> <span class="i0">Csutorában jó
bora.<br /></span> <span class="i0">Iszik, mikor
akarja,<br /></span> <span class="i0">Fülöpöt is
kinálja.»<br /></span></div>
</div>
<p>Mindenki előtt ismeretes lesz az a tudományos experimentum, hogy
ha egy hordót, mely nincs egészen teli, alulról megkopogatnak, ott
nem ád hangot; ha pedig felül kopogtatják meg a fenekét, ott már
kong; de még olyan eset nem fordult elő a fent leirt időkig, hogy
egy hordó, mely akonájáig tele van, alulról megütve adjon kongó
hangot. Clarissime Muskotályinak adatott meg ez új «vacuum
Torricellianum»-ot felfedezni.</p>
<p>A midőn ugyanis ahhoz a hordóhoz ért, a melyen Borcsay
lovagolván, insolenskedett, s annak a fenekét is megkoczintá
nádpálczája fogantyujával: ime a hangszer felül csak koppant, de
alul döngő szózatot adott.</p>
<p>– Ez az! Inte a clarissime kisérőinek, s azzal diadalmasan
fordult az elámuló diákhoz a hordó tetején. No most rugdalózzék
kend! Most invocálja Bacchust és Gambrinust! Hát kend mit szól
ehhez, humanissime Jenőy? a ki olyan physicus; nem tudná nekem
megmagyarázni, mi okozza azt, hogy ez a hordó alul kong, felül
pedig nem ád hangot?</p>
<p>Jenőy zavarodatlanul felel:</p>
<p>– Egyszerü tudomány. Mindenki tudja, hogy a debreczeni bor «fel
szokott fordulni»: ez bizonyosan akkorát fordult, hogy alul került
a levegő, felül a bor.</p>
<p>– Majd végére járunk e nevezetes phœnomenonnak. Spirité!
hívjátok ide a csaplárost.</p>
<p>Nagy uram nem volt messze. Hozta már a kalapácsot.</p>
<p>– Ne törjük rajta a fejünket sokat: monda a clarissimének,
<span class="pagenum"><a name="Page_33" id=
"Page_33">-33-</a></span> megmondom, hogy ennek a hordónak kettős
feneke van; még a háborus világban készült, s arra szolgált, hogy a
rejtekébe dugdosta el a jámbor ember a félteni való pénzecskéjét.
Jelenben pedig semmi sem lévén benne.</p>
<p>– Semmi-e? Szólt gúnyosan a clarissime, a félszája szegletéből
eresztve a szót; no majd mindjárt analisaljuk hát azt a semmit.
Nyissa ki kegyelmed a hordó ajtaját.</p>
<p>Az igen egyszerü műtétel: a hordó feneknek van egy hermetice
záródó ajtaja, melyet egy vastag retesz szorít a fenékhez; ha e
reteszt kiütik belőle, menten ki lehet venni az ajtót.</p>
<p>Clarissime Muskotályi azt sem várta, hogy a jurátus
belevilágítson a felszabadított oduba; hanem sietett kurta térdeit
meghajtani s nádpálczájával belekotorászni a rejtélyes üregbe, hogy
annak elefántcsont fogantyujával kihuzza ebből a corpus delictit. A
négy assistens ugyan segített odanézni; míg Nagy uram kerek hasán
összetett kezekkel sopánkodott a diákok helyett: no jojczakát
nektek szegény latinusok! jojczakát neked csittvári krónika:
elárult benneteket a gézenguz Aszályi!»</p>
<p>A clarissime pedig addig húzta, addig vonta a botja kampójára
akadt papiroszörejü tárgyat, míg szerencsésen kirántotta azt a
hordóból, s mi vala az, egy irtóztató nagy koszoru vereshagyma.</p>
<p>– Ecce! Kiálta fel Jenőy. Ez a harmadik koszoru csakugyan nem
jutott eszembe.</p>
<p>E furcsa trophæum láttára féktelen hahotába tört ki az egész
Sisera had; nevetett maga Nagy uram is. (Hogy az ördögbe változott
át az a krónika vereshagymává?) Még a két jurátus is a clarissime
háta mögött megesett a röhögés ördögenek; nem ugyan fennhangon, de
legalább pantomiában; mind kettőnek a füléig szaladt a szája, s
laposra hunyorult a szeme; mikor pedig a clarissime hátra nézett,
akkor hirtelen bekapta mindegyik a száját s <span class=
"pagenum"><a name="Page_34" id="Page_34">-34-</a></span>
felrántotta a szemöldökét, de ha elfordult, megint csak kilátszott
mind a harminczkét foguk. Míg a szegény mendikás odahátul, ha
egyébbel nem mert nevetni, hát a nyakát huzta le a válla közé s a
térdét emelgette, azzal nevetett.</p>
<p>Hová lett hát a csittvári krónika? Az áruló világosan megmondá,
hogy hol van a rejteke? Egy olyan roppant foliáns, egy «elefantina
moles» csak nem dugható el akárhová.</p>
<p>A clarisime tüzet szikrázott a dühtől. S ebben a dühében
meglátott az asztalon valamit. Annak a láttára aztán földhöz csapta
a botjára akadt hagymafentőt s győzedelmes kegyetlenséggel mutatott
az ujjával, a botja végével arra a bizonyos tanújelre.</p>
<p>– Hehehe! Hát ez micsoda itt clarissimi? Ez a fényes cseppecske
itt az asztalon? Az ott egy tintacsepp!</p>
<p>Valóban egy áruló tintacsepp maradt az asztalon, s ez most
mindent fel fog fedezni.</p>
<p>– Kendtek itt nem ittak; hanem irtak! rikácsolt a clarissime,
botjával az asztalra kopogatva.</p>
<p>Jenőy észrevette társai arczán a veszélyt, melyben forognak.
Nincs ahhoz fogható veszedelem, mint mikor valakit egy hazugságon
rajtakapnak; nagy hősök, kik minden martyriumot ki tudtak állni;
nagy gonosztevők, kik semmi kínzástól meg nem puhúltak, egyetlen
rajtakapott hazugság miatt úgy el tudják veszíteni egész lelki
keménységöket, hogy nem birnak tovább tagadni; végig vallanak
mindent.</p>
<p>Ennek hirtelen be kell vágni az útját.</p>
<p>Jenőy daczosan felugrott az asztal mellől s odavágva tenyerével
az incriminált tintacseppre, rázendíté az elátkozott refrainet.</p>
<p>«Csak azért is Dungó!»</p>
<p>Akkor egyszerre valamennyien utána, mint a bomlott óra:</p>
<p>«Dere düre duda Dungó!» <span class="pagenum"><a name="Page_35"
id="Page_35">-35-</a></span></p>
<p>Mint az erdei ördögök fellázadása, olyan volt a bomlott zsivaj,
a mi erre keletkezett; a hány torok, annyi énekelte, s a hány ököl,
a hány csizma sarok, annyi dobolta, asztalon, hordó fenekén a
veszedelmes nótát:</p>
<p>«Debreczenben kidobolták,</p>
<p>Hogy a Dungót ne danolják.</p>
<p>Csak azért is Dungó!» és a többi.</p>
<p>A kitört rebellió egy időre megzsibbasztá a hatalom kezeit.
Professor, jurátus, dárdás elámulva vonult a biztos háttérbe,
melyet, a mint a rosz csont észrevett, «usgye fóre!» felkerekedett,
neki az ajtónak; mire valakinek eszébe jutott volna, hogy utánok
menjen, már kinn voltak a házból.</p>
<p>– Hiszen majd holnap megkaplak benneteket! börzsölködött utánok
a clarissime.</p>
<p>Igen: a diákokat; de nem a csittvári krónikát. Üthetik már ennek
a nyomát; nincs már az a pinczében. Azalatt a rövid idő alatt, a
míg Borcsay részegségi productiójával az inquisitorokat
feltartóztatta, a társak hirtelen szétszedték a krónikát s kiki egy
darabot elrejtett belőle a tógája alá.</p>
<p>Barkónak jutott a borjúbőrboríték, az csattogott olyan nagyon a
tógája alatt, mikor futott. Ki jött volna arra a gondolatra, hogy
egy nyalábnyi nagy pandektát a diákok zsebében akarjon megtalálni?
Jenőy megijedt a tintacsepptől, hogy az motozásra vezet; azért
vetemedett arra a kétségbeesett gondolatra, hogy a pasquill nótáját
a kigunyolt nagy hatalomnak szeme közé rivallja. Ez volt az
egyedüli menekülés.</p>
<p>Őket ugyan valószinűleg ki fogják már most majd csapni az
iskolából; hanem a csittvári krónika meg van mentve.</p>
<p>– Valjon miféle bor lehetett az, a mitől ezek a gaz lurkók ily
pogányul lerészegedtek? mondá clarissime Muskotályi, megvizitálva a
kancsót és a bádogpoharakat sorban. <span class="pagenum"><a name=
"Page_36" id="Page_36">-36-</a></span></p>
<p>Hát nem volt azokban egy csepp bor sem. Nem ittak azok
semmit.</p>
<p>Egygyel több bűnvád rájok nézve.</p>
<h2>A RÁKÓCZY HARANGJA.</h2>
<p>Másnap reggel hét órakor megszólalt a Rákóczy harangja.</p>
<p>«Dzimm-dzumm.»</p>
<p>Ennek a Rákóczy harangjának is van története.</p>
<p>Dicsően országlott erdélyi fejedelem I. Rákóczy György
ajándékozott a kálvinista Rómának egy óriási harangot, mely több
volt száz mázsásnál, körül szép bibliai mondatokkal átfonva, s az
öblén a fejedelmi czímerrel és a Rákóczy jelmondattal: (non est
currentis, neque volentis; sed miserentis Dei», nem a siető, nem az
akaró nyer; hanem a kin az Isten könyörül).</p>
<p>E dicső nagy harang nem fért el a debreczeni nagy toronyban,
annálfogva egy új tornyot kellett a számára építeni a templom
mellé; mely torony soha sem lévén bevakolva, úgy hivatott, hogy
«vörös torony».</p>
<p>Onnan zúgott alá sátoros ünnepeken a Rákóczy-harang nagy
felséges hangja, hogy meglehetett azt hallani még Balmaz-Újvárosban
is.</p>
<p>Mikor pedig Debreczen 1802-ben porig leégett, elpusztult a nagy
tűzvészben a vörös torony is. Minden egyéb harang megolvadt, csak a
Rákóczyt megolvasztani nem volt elég egy egész égő torony: azon
tüzesen, de olvadatlan zuhant le az égő gerendák közül, s a talajba
vágta magát. Akkor tudatlan népek odarohantak, hogy jót tegyenek
vele, s elkezdték vízzel öntözni. Ettől azután elvesztette a
hangját. Mikor ismét felhúzták az újon felépült toronyba, nagy
szomorodva tapasztalák a hívek, hogy a fejedelmi híres harang a
hajdani hatalmas «bimm bamm» helyett csak egy szomorú, panaszteljes
rekedt <span class="pagenum"><a name="Page_37" id=
"Page_37">-37-</a></span> hangot ád: «dzimm dzumm!», mintha ez is
csak kisérteni maradt volna meg a világban, valamint annak a nagy
családnak a neve, melynek czímerét viseli, s melynek utolsó
ivadékát is már az iz-nikmidi kaktusbokrok födik, s a hol még a
nevük előfordul nyomtatásban, a censor vörös plajbásza egy R....y-t
csinál belőle, s a kik fenhangon beszélnek még róluk, csak olyan
fuladt hangon teszik, mint a harangjuk: «dzimm dzumm!»</p>
<p>Nem is szólal az meg már valami örvendetes alkalomra; csak mikor
valami gyász van.</p>
<p>A civis tudja már, mikor azt a hangot meghallja, hogy ez a
lélekharang, egy elszállandó léleknek «szegény bűnös»
halálharangja: diákot csapnak ki az iskolából.</p>
<p>A mi valóban hasonlatos a meghaláshoz. Kiűzetni az «alma mater»
kebeléből. Coriolán keserűsége, Foscari megtört szíve. Ovid
könyekkel hintett versei beszélnek arról nagyban, mi lehetett az
kicsinyben, ha a dicső kollégium florilegiumából egy olyan virág
kitépetett, a melyre az interdiktum rámondta: «mérges növény!» Hová
menjen az? mely kert fogadja azt be többé?…</p>
<p>… A tegnapi kihágás szereplői a sedes elé voltak idézve. Erre
húzták meg a rekedt harangot egyszer. Mikor az háromszor fog
szólni, az azt jelenti, hogy el vannak itélve.</p>
<p>A kollégium előtti tért, meg a nagy piaczot korán reggeltől késő
délig nem foglalkodtatá egyéb beszéd, mint az a nagy eset, a mi
most odaben folyik. Egyik ember a másiktól megtudta, hogy mi
veszedelem történt. A diákok a nagy erdőn verekedtek. De bizony nem
verekedtek, hanem ördögöt idéztek. Azért sem azt tették, hanem
összeesküvést csináltak. Új vallást akartak kezdeni, a melyben
nincs se pap, se esküvő. Csakugyan megvertek egy professort. Jól
tették. Nem jól tették! A Dungót is danolták. Egymás vérét
itták…</p>
<p>Ez azután így folyt a talyigásokon kezdve a sulyomáruló, sült
tökkel csábító, mézkenyérkereskedő, pattogatott kukoricza pazarló
asszonyságokon végig, az őgyelgő kurta <span class=
"pagenum"><a name="Page_38" id="Page_38">-38-</a></span> gubás,
zsiros subás, makrapipás férfiközönségen átszürődve a tulsó oldali
paprikás szalonna-bazár tulajdonosokig, ezerféle változataiban a
leleményes fámának.</p>
<p>A kollegium kapui pedig ilyenkor zárva voltak.</p>
<p>A «coetus» termében ült a «sedes». Az összes tanári kar teljes
ornátusában. Elnökölt maga a rector professor, nagytiszteletű
doktor Járai Ezsaiás uram ő kegyelme; a ki maga véghetetlen
tudományú férfiú, nagy archæolog, philolog, orientalista, jurista,
exegeta és homileta; egy szóval: polyhistor! Kit jellemez az
együgyű diáknak azon mondása: «vajha én nekem csak annyi tudományom
is volna, a mennyi a professor úrnak a kisebbik fejében van». Értve
alatta azt a diónagyságú szemölcsöt a nagytiszteletű úr kopasz
fején, mely úgy díszlett azon, mint egy kakastaréj. Pedig olyan
apró, összetöpörödött férfiú volt különben a nagytiszteletű úr;
csak hogy vonásai hozzá voltak szoktatva, hogy nagy tekintélyt
tartson velük: mikor a félszemöldökét felhúzza magasra, mindig
magasabbra, a jámbor examinált vagy benevolizált diák úgy érezte,
mintha az ő fejét húzná egyre feljebb vele, s mikor aztán egyszerre
megint lehúnyta azt a félszemét s csak a másikkal nézett rá: szinte
nagyot zökkent a földre leestében a szegény diák.</p>
<p>Hanem azt az egyet el kell ismerni a nagyon tisztelt
törvényszékről, miszerint el volt látva azzal az intézménynyel,
hogy a mit nem akart megtudni egy criminális esetből, hát azt nem
tudta meg.</p>
<p>Ilyen intézkedés volt az például, hogy a vádlottakat egyszerre
és együtt vallatták. Kiki hallhatta, hogy a másik mit mondott? ha
esze volt, ahhoz alkalmazta magát.</p>
<p>Ismerjük a «domine Nega» (úrfi, tagadj!) történetét.</p>
<p>Legnehezebb volt a legelső vallatott állapotja; annak kellett
nagyon vigyázni, hogy olyasmit ne mondjon, a mivel az utána
következőket ellenmondásokba keverheti.</p>
<p>Hanem hiszen ravasz rókával volt dolguk. <span class=
"pagenum"><a name="Page_39" id="Page_39">-39-</a></span></p>
<p>Sánta Biróczy nem hiába készül prókátornak. Ledisputálja ez a
napot az égről.</p>
<p>– Humanissime Biróczy! szólítá ki őt a középre a rektor úr
énekszerű hangja, melynek azon szép tulajdonsága volt, hogy kottára
lehetett volna szedni, mind hanglejtési, mind ütenykülömbségi
változatainál fogva. Mondja meg kend, kik voltak jelen a kend
elnöklete alatt Nagy uram pinczéjében?</p>
<p>Biróczy még jobban behúzta a nyakát a válla közé, mint egy
sánczba; onnan védelmezte magát.</p>
<p>– Nem emlékezem rá.</p>
<p>– Miért nem emlékezik kend rá?</p>
<p>– Mert részeg voltam.</p>
<p>– Miért volt kend részeg?</p>
<p>– Mert sokat ittam.</p>
<p>– Nehogy végig elmondja kend azt az anecdotát az egyszeri
diákról: «mert szomjaztam, mert bort szomjaztam, mert sok bort
szomjaztam»; lévén az nagyon ismeretes és triviális anecdota. Hanem
arra emlékezzék kend vissza, hogy minekelőtte ittak volna mit
cselekedtek?</p>
<p>– Danoltunk.</p>
<p>– S minekelőtte danoltak volna?</p>
<p>– Ismét ittunk.</p>
<p>– Tud kend valamit arról a könyvről, a minek neve Koszorú, vagy
«csittvári krónika?»</p>
<p>– Igenis, láttam egyszer nagytiszteletű Muskotályi professor
úrnál.</p>
<p>– Bolond kend! bolond kend! bolond kend! kiálta közbe a
jelenlevő úr. Bíz énnálam nem látta kend; ne hazudjék kend olyan
nagyokat.</p>
<p>Biróczy még magasabbra húzta fel a vállát.</p>
<p>– Én csak azt mondom, a mit tudok.</p>
<p>– S mit tud kend a krónika tartalma felől? folytatá a vallatást
a rektor; kezével intve a seniornak, hogy a jegyzőkönyvbe az utóbb
mondottakat be ne vezesse, mert hiábavaló scurrilitások.
<span class="pagenum"><a name="Page_40" id=
"Page_40">-40-</a></span></p>
<p>– Benne van a «szentek hegedűje.»</p>
<p>Ez pedig egy igen kegyes tartalmú énekes könyv volt.</p>
<p>– Apage satanas! Kiáltott közbe clarissime Muskotályi; volt
bizony benne az «ördögök dudája», de nem a «szentek hegedűje».</p>
<p>– S miért énekelték kendtek a clarissime domine előtt amaz
exsecrált gúnydalt ott a pinczében? Kérdezé a rector.</p>
<p>Biróczy orczátlan vakmerőséggel felelte rá:</p>
<p>– A clarissime domine maga kért fel bennünket arra, hogy nagyon
szeretné azt a nótát meghallani, mert még soha sem hallotta.</p>
<p>(Pedig minden éjjel azzal költötték fel.)</p>
<p>– Satis! mehet kend hátra! Álljon elő sequens, humanissime Barkó
Paule!</p>
<p>A hosszú diák kiállt a középre s kezeit egymásba téve,
mohamedanus komolysággal várta a kérdéseket.</p>
<p>– Humanissime! Szólítá meg a középre állítottat a rector;
kendtől okosabb beszédet várok, mint antistesétől, kit perversus
embernek ismerünk mindnyájan. Feleljen kend nekem egész
becsülettel, minő szövetség köti kendteket egymáshoz? Van-e
kendteknek adott szava, egymást el nem árulni?</p>
<p>Barkó egykedvű nyugalommal nyitá fel száját ezen mondatra:</p>
<p>«Vermis szözündin gecsen, kendi dsánindin gecsen.»</p>
<p>A senior nótárius kezében megállt a toll; nem tudta, hogy már
most hát ő mit irjon?</p>
<p>A rector szemöldöke magasra feszült fel.</p>
<p>Egy odvas foga volt: – mikor valamin nagyon tanakodott, a
nyelvét erre az odvas fogra szokta tenni, mintha az abban lakó
spiritus familiáristól kérné a tanácsot, hogy mit mondjon?</p>
<p>– Értem humanissime! Ez törökül van mondva. Annyit jelent, hogy
«a ki adott szavától elválik, saját lelkétől válik el». De már most
feleljen meg kend ezen kérdésemre: <span class="pagenum"><a name=
"Page_41" id="Page_41">-41-</a></span> tudja-e kend, hogy egy
titkos conspiratió által magát a legfőbb hatalom üldöztetésének
tette lészen ki? Mi védelmezi meg kendet, ha ez kitudódik? Vallja
meg bűnét őszintén, hogy magát megszabadítsa.</p>
<p>Barkó ugyanoly hideg lárvakemény arczczal mondá el válaszát:</p>
<p>«An ki ezdeszti merdumán gurikht, szeres der dsezai Hakk
avikht.»</p>
<p>A nagytiszteletű úr még magasabbra feszíté fel szemöldökét s
homloka ugyan csak verítéket izzadott. Ez a nebulo most meg már
perzsául felelt neki. De ő is birt e fegyverrel s nem érzé magát
legyőzetve.</p>
<p>Az odvas fog egy ideig tanácskozott a rátett nyelvvel.</p>
<p>– Jól van, humanissime. E mondás perzsául van s azt jelenti: «A
ki az emberek kezétől megmenekült, az fejét az Isten büntető
hatalmába akasztotta.»</p>
<p>A nagytiszteletű úr büszkén jártatta végig e mondat után fél
szemöldöke alól kerekre nyilt szemét a körülállókon, s szótagolva
diktálta a jegyző tolla alá mind az eredeti mondatot, mind annak
fordítását; mintha az a legrendesebb dolog volna.</p>
<p>Most azután folytatta a vallatást.</p>
<p>– Látom édes fiam, humanissime, hogy milyen szép tudomány lakik
kendben. Egykor tán velünk együtt ülhetne cathedrát, sőt annyira
vihetné dolgát, hogy a keleti követségnél tolmácsul alkalmaztatnék
s örök hivatalba jutna. Ha csak ilyen rosz társaságba nem
keveredett volna. De még jókor a megtérés. Valljon meg kend
mindeneket, térjen meg a gonosz útról, s legyen minden megbocsátva
azontúl.</p>
<p>Erre aztán a következő választ adta Barkó:</p>
<p>«Teviz birle beklik tözide oturmaktin; Szever birle csikailik
tozida jatmak jekdir!»</p>
<p>A nagytiszteletű úrnak kövér izzadságcseppek kezdtek végig
csorogni az orczáján: ez a nebuló minden tudományából kikérdezi.
Ámde van abban a kopasz fejben elég. <span class="pagenum"><a name=
"Page_42" id="Page_42">-42-</a></span></p>
<p>– Értem fiam. Nem zavartál meg a tatár felelettel. Mondásod
tatárul ezt jelenti: «Többet ér baráttal a szegénység porában
feküdni; mint ellenséggel együtt a hatalom trónján fényleni.» Ez
bizonyítja kemény megátalkodottságodat; azért nem is kérdezek tőled
semmit; recedas, állj hátra!</p>
<p>Nem bizony, mert attól félt a doctissime, hogy a negyedik
kérdésre sanskrit nyelven fog megfelelni a haszontalan ficzkó, s
ebből épen csak annyit birt a rector úr, a mennyi abban a kisebbik
fejében elfért.</p>
<p>– Sequens! Humanissime Jenőy.</p>
<p>Jenőy a törvényszék elé lépett.</p>
<p>– Nagytiszteletű iskolaszék: kezdé az ifjú; nem várom be a kérdő
pontokat, nem az összevissza vallatást. Tudomásom van a tárgyról s
beszélni fogok felőle önök előtt; nem a hogy vádlott és biró
beszélnek egymáshoz, hanem mint férfi férfiakhoz, ki tisztelettel
tartozik azoknak s becsülést követel magának. Itt két irányú bűnvád
van ellenünk fordítva. Az egyik az, hogy az iskolai fegyelem ellen
kihágást követtünk el: elmulasztottuk a vasárnap délesti
templombamenetelt, tiltott ruhában tilalmazott helyre gyülekeztünk,
ott az iskolai előljáróság jelenlétében féktelenkedtünk, sőt egy
tiszteletreméltó tanári személyt gorombául insultáltunk is. A
második vád pedig, mely bennünket terhel az, hogy mindezen
kihágások csak egy nagyobb vétség elpalástolására lettek elkövetve,
mely vétség egy szóban leli kifejezését: «a csittvári krónika».</p>
<p>– A distinctió tökéletes, szólt közbe nagytiszteletű Járay
uram.</p>
<p>– E két váddal szemben kétféle védelem van. Az elsőnél teljes
magamegadás, sajnálata a megtörténtnek, bevallása a vétségnek s
nyugodt elvárása a büntetésnek; a másodiknál pedig határozott
elutasítása minden felfedezésnek, vasbaöntött válaszadás minden
kérdésre: «nem akarok! nem akarok! nem akarok!» Miért kérdik önök,
hogy mi az a csittvári krónika? Nagyon jól tudják önök <span class=
"pagenum"><a name="Page_43" id="Page_43">-43-</a></span> azt.
Nemzedékről nemzedékre adott ereklye az, melyet mindig a fiatalság
őriz. Ülnek itt többen a törvényszék asztalánál, kiknek kezeirását
tartogatják ama lapok; mert hiszen fiatal korában minden ember
szabadelvű, rajongó és felmagasztalt. Azért száll ez mindig diák
kezéből diák kezébe. Mert mikor innen elmegyünk, közülünk is
lesznek főpapok, főhivatalnokok s akkor mi is megfordulunk saját
magunk ellen, a kik hajdan voltunk szabadságszerető, merész
gondolatú fiatal emberek. A csittvári krónika volt, van és lesz; s
a milyen bizonyos, hogy nem azoknál van, a kiknél volt, olyan
bizonyos, hogy nem azoknál lesz, a kiknél van; nehogy
megtörténhessék, hogy valamint a «múlt» üldözi most a «jelent», úgy
a jelen üldözhesse valamikor a «jövendőt».</p>
<p>Rector professor úr mind a két szemöldökét felhúzta erre a
szóra, mint a ki érzi, hogy most nagyokat nagyobbakkal kell
megfáczolnia, s nem engednie, hogy a vádlott a biró fölé emelje
fejét.</p>
<p>– Nagyon szeretem, humanissime, hogy őszintén és nyilt homlokkal
beszéltél előttünk. Azt sem titkolom, hogy azon ifjak közé
tartozol, kikhez szép reményeket kötöttünk és sokan szerettünk. Még
azon felül az is köztudomású dolog, hogy nagyanyád a mi
főiskolánknak hatalmas patronája és alapítója. Tehát hármas okunk
vagyon, hogy törvény és szigorúság helyett kegyelmet és bocsánatot
hagyjunk erőre jutni. Légy is meggyőződve, hogy azon illetlen
megbántásért, melyet egy hivatalos személyen s az iskola
tekintélyén elkövettél: a megbántottakban találod a legbuzgóbb
kegyelemkérőidet.</p>
<p>(«No ezt nem mondhatnám», dörmögé clarissime Muskotályi.)</p>
<p>– Ámde légy készen arra mind te, mind czinkostársaid, hogy ha ti
a bűnpalásttal eltakart bűnt fel nem feditek, s vasból öntött
tagadással álltok elénk, mink vassal fogunk a vasra visszaütni s
nem nyersz irgalmat előttünk sem te, sem az utolsó közöttetek. Te,
a vádlott, visszavádolod biráidat. <span class="pagenum"><a name=
"Page_44" id="Page_44">-44-</a></span> Azt mondod, amaz emlékezetes
könyvet egykor a mi kezeink is irták, szaporíták és megőrzék. Ez
nem lehetetlen. De a mik abban a ti időtökig megirattak, sem az égi
biró, sem a belső biró azért a krónikairókat el nem itélheti. A
kitől félhetnének a miatt, a mit irtak, egyedül a világi hatóság.
Ez is elég ok ugyan a félelemre. S nem tagadhatom el, hogy
álomháborító gondolat azt tudnia valakinek, hogy egyszer könyelmű
ifjukorában valamit leirt, a mi ha most a százszemű Argus tekintete
elé kerül, vagyonát, szabadságát, fejét veszítheti miatta. Hiszen
ugyanazon krónikában olvashattátok, mert én is olvastam azt, hogy
Bónis Ferencz alispán hogy vesztette el fejét és vagyonát egyetlen
accentus elhagyása miatt: midőn a szatmári kapitány azt kívánta
tőle, hogy küldjön neki «élést» s ő visszafelelt rá: «majd küldök
neked élest» s ez egy accentusi hiba tréfájáért a fejével fizetett
meg. Még friss előttetek Martinovich és társainak emlékezete, kiket
egy irott lap vesztett el. Ámde ti mind ennél többet cselekesztek.
Ti propagandát csináltok hazánk kőszikla alapja, a nemesi rend
ellen; ti szarvat emeltek egyedüli erős várunk, a vallásos hit
ellen!</p>
<p>Jenőy arczát elhagyta a vér.</p>
<p>«Jaj nekünk, sugá Barkónak. Itt az odium theologicum!» (A
hittani gyűlölség.)</p>
<p>– Tagadhatjátok-e, hogy ilynemű iratokkal terheltétek meg azt a
könyvet, melynek eddig mást nem kellett kerülni, mint a hatalom
pallosát, most pedig kerülnie kell annak még a nemesi fringiát s a
pásztori botot is, melyek mind üldözésére indulandnak el; hogy a
hol megtalálják, megégessék, nehogy ő legyen az a máglya, a melyen
mindnyájan megégünk! Minő kakodæmon szállta megsziveitek, hogy ily
gonosz lejtőnek rohanjatok? Midőn az ország csak alig szerezte
vissza nemesi előjogait, ti elkiáltjátok magatokat nem kell
nemesség! a kutyabőr maradjon a kutyáé! Midőn csak alig birtuk a
német nyelv nyilait kitépni bőrünkből s áttörhetlen pánczélunkat, a
<span class="pagenum"><a name="Page_45" id=
"Page_45">-45-</a></span> classicus latin nyelvet, felöltöttük, ti
előálltok kiabálni, hogy nem kell a holt nyelv! Pedig a halál utáni
élet örök élet! S ti azt akarjátok, hogy levessük e pánczélunkat s
meztelenül álljunk ki, a magunk meztelen magyarságával a vértezett
ellenségnek ismét?… Csak alighogy türve van egyházunk, még most
szedegetjük össze garasonkint az áldozat-siclust, hogy templomaink
helyett, miket tőlünk erővel elvettek, újakat építsünk; még alig
száradt fel az irás Biharvármegye jegyzőkönyvében, melyben
kimondatik ránk, hogy a hol templomot építettünk, iskolát nem
szabad építenünk, s a hol a kántor tanít csak szóból taníthat, de
könyvet nem szabad gyermekeink kezébe adnia; s ha egy ábéczét
lelnek nála, börtönbe vettetik: és ti már azzal álltok elő, hogy
minek a templom? minek a vallás? bolondok, a kik egy czifra tornyot
építenek! és csufságot tesztek azokból, kik a pædagogus martyr
életére vállalkoztak? A budai diætán már törvényjavaslat lett
előterjesztve az iránt, hogy a mi papjaink is nemesi rangnak
örvendjenek; a hogy ki van az terjesztve az oláhok pópáira. Hittük
és reméltük, hogy e dicsőségben részeltet is bennünket a nemzet, s
ti most előálltok s azt mondjátok: minek a papnak a kutyabőr? elég
kutya az már úgy is!</p>
<p>Ez volt a legkeményebb vád, a mi ellen nem lehetett mentség.</p>
<p>– De még nincs vége a bűnök lajtsromának, folytatá a rector.
Kendtek még a magyar koronát is kigúnyolták. Ez nem reformatió
tárgya, urak! Azokhoz a szentekhez, a kik a magyar koronára vannak
festve, semmi köze sem Luthernek, sem Calvinnak, azok a nemzet
szent képei, s azok ellenében nincs iconomachia (szentkép-harcz) és
ha ördögök volnának is arra festve, vagy gúnyképek, még akkor is a
mi tiszteletünk tárgyai lennének. Csak alig múlt nehány tizede,
hogy a nemzet ezt az ereklyéjét visszakapta; milyen nagy triumfális
processió volt az, mikor azt visszahozták az országba! Hogy
fogadták zászlókkal, banderiumokkal, hogy hintettek az útjára a
haza szűz hajadonai <span class="pagenum"><a name="Page_46" id=
"Page_46">-46-</a></span> virágokat, hogy járt fel tiszteletére
Buda várába a nemzet ifja, véne; mert tudta mindenki jól, hogy ez
az a varázsgyűrű, mely bennünket együvé tart. És most egy csoport
gyermek előáll könnyelmű szóval s feszegetni kezdi, mennyit érhet
latszámra, darabonkint azon megbecsülhetetlen kincs; elmondja, hogy
egy ilyen felfordított aranybográcsot egy bécsi ötvös bizony ezer
tallérért is csinálna, sőt különbet; és hogy párosítsa a
szentségtörést a tudatlansággal, még azt is kétségbe hozza, hogy e
korona szent István fejét érte volna, mivel később élt emberek
nevei vannak rajta: arczul ütve a históriát, mely világosan
tanítja, hogy a korona két darabból áll és a külső ágas karikáját
küldte a görög despota. Ime ilyen adatokkal gazdagíták kendtek amaz
emlékezetes könyvet: tagadja-e azt kend, vagy bevallja?</p>
<p>Jenőy összeszorítá vékony ajkait, s azután elszántan felelt:</p>
<p>– Quod dixi, dixi; quod scripsi, scripsi! (A mit mondtam,
megmondtam a mit irtam, megirtam.)</p>
<p>Tízen kiálták utána egyszerre:</p>
<p>«Et nos itidem diximus!» (És mi is ugyanazt mondtuk.)</p>
<p>Tíz társa nyújta egymásnak kezet.</p>
<p>A nagytiszteletű úr most hosszas ideig tartott tanácsot nyelve
hegyével és odvas fogával.</p>
<p>– Fiaim, szólalt meg azután otthoni természetes hangján; most
nem úgy szólok hozzátok, mint biró vádlottakhoz, hanem mint atya
gyermekeihez. A vétekről, melylyel vádolva vagytok, meg vagyok
győződve. De tanúbizonyságaim nincsenek rá. A corpus delictit, a
vétkes krónikát el tudtátok rejteni szem elől, hogy senki rá nem
akadhat. Maga azon egy társatok, a ki töredelmes szívvel és szent
borzadálylyal fedezé fel előttem a legutóbbi lapok adatait…</p>
<p>(– «A hetedik szavazat!» sugá Jenőy Barkónak.)</p>
<p>– Ugyanaz sem volt rávehető, hogy felfedezze, hová rejtétek el e
krónikát? És ha megkaphatnók is azt, <span class="pagenum"><a name=
"Page_47" id="Page_47">-47-</a></span> ugyan őrizkednénk benneteket
«a miatt» elitélni, mert periklitálnánk általa egész iskolánk
jövendőjét, s a világi hatóságoknak adnánk okot a beavatkozásra.
Ellenben erős indokaink vannak ellenetek az iskolai kihágás, a
fegyelem és tisztelet elleni vétség miatt a legszélső szigort
alkalmazni. Azért azt tanácsolom tinektek, adjátok elő önkényt ama
veszedelmes könyvet, ne legyen az ellenetek fordítva semmiképen;
hanem itt mindnyájunk szemeláttára vettessék be a nagy kandallóba s
legyen az ő hamújába eltemetve mind a ti bolondságotok, mind a mi
keserűségünk. Ha pedig megátalkodva eltitkoljátok azt, legyetek
készen, hogy azért a másik bűnötökért, mely bebizonyítható, a
legnagyobb szigorával a törvénynek fogtok megsújtatni.</p>
<p>Most egy ünnepélyes csend pillanata következett. Jenőy végig
hordozá tekintetét társainak arczán. Egy sem süté le szemeit
előtte.</p>
<p>– Uraim. Nagytiszteletű iskolaszék! szólt Jenőy; amaz
emlékezetes könyvnek 1802-őt viselő lapján egy jegyzet foglaltatik
a margóra irva, mely így szól: «és e rettenetes tűzveszély
közepett, midőn a templom és kollegium s az egyház melléképületei
mind sorban égtek, egyikében a «gunyhók»-nak két benszorúlt diák
maradt meg. E krónika őrei voltak azok, kik az égő házból ki nem
jöhetvén, a földre letették a krónikát és arra ráfeküvén,
öntestökkel védelmezék azt meg az összeégés ellen.</p>
<p>«Factum!» szólt közbe a rector. «Karika János volt az egyik
megmentő neve.»</p>
<p>– Ez ív utolsó lapjának margójára pedig ez «lesz» irva, folytatá
felemelt hangon Jenőy; hogy a midőn e krónikát egy társnak árulása
veszélybe hozta, akkor tizenegy tanuló öntestével védelmezé meg azt
a megsemmisülés ellen, és inkább választotta a számüzetést, az
életpályából kiveretést, hogysem árulója legyen az ereklyének. «Est
Deus in nobis!» (Isten él bennünk!)</p>
<p>A vádlott társak rádörmögték: <span class="pagenum"><a name=
"Page_48" id="Page_48">-48-</a></span></p>
<p>«Amen!»</p>
<p>A rector inte nekik, hogy távozzanak ki a teremből.</p>
<p>Az előteremben a jurátus diákok között megpillantá Jenőy az
áruló Aszályit.</p>
<p>– Miért árultál el engemet? sugá neki.</p>
<p>– Miért voltál első eminens? felelt az, kielégített irigység
kifejezésével arczán, miért nyertél el minden kitüzött jutalmat
előlünk? Miért protegált úgy minden ember?</p>
<p>– «Mea maxima culpa!» (Ez az én legfőbb bűnöm) sohajta
Jenőy.</p>
<p>Odabenn sokáig nagy és heves disputa volt a nagytiszteletű urak
között. Elhatározott szándék volt, hogy a lázadó fiatalok a
tanodából számüzessenek; csak az itélet fogalmazásában volt erős
összeszólalkozás.</p>
<p>«Fentnevezett tanulók az iskolai öltöny levetése, világi öltöny
felvevése és törvényellenes kihágások miatt az iskola falai közül
elmenetelre tanácsoltatnak.»</p>
<p>A rector professor az «és törvényellenes» szavak közé ezt
kivánta igtatatni «így», a mikor azt n természetesen úgy hangzanék
az itélet, mintha a diákok minden kihágása a világi öltöny
felvevése lett volna, a miben pedig kettőt kivéve, a többiek nem is
részesültek. Ezt Muskotályi tanár természetesen ellenezte. Már csak
a históriai igazság kedveért is. Azonban egyik jurátus
bizonyította, hogy a többieknek is a lószőr nyakravaló helyett
fehér patyolat volt a nyakukon. Ez bizonyított, s az «így» közbe
lett szúrva. Ez enyhítette az itéletet.</p>
<p>Midőn a contrascriba (ellenőr) szava belépésre hivá fel a
vádlottakat: a tizenegyedik után humanissime Aszályi is
beszólíttatott. Valószinűleg szembesítés végett.</p>
<p>Azonban több vallatás nem fordult elő. Az itélet készen volt
már.</p>
<p>A rector felolvasá azt a vádlottak előtt.</p>
<p>Öten, mint főczinkosok: Jenőy, Biróczy, Borcsay, Barkó és Csuka
az iskolából mindenkorra kitiltatnak, eddigi bizonyítványaik
kiadatása mellett. Hatan tizennégy <span class="pagenum"><a name=
"Page_49" id="Page_49">-49-</a></span> napi carcerre itéltetnek,
kenyeren, vizen, és az electióknál, s akademika promotióknál
tizenöt társsal hátrább tétetnek, itéleteik a fekete táblára
kifüggesztetnek, s azoknak foganatba vétele a harmadik harangszónál
azonnal megkezdetik.</p>
<p>E komoly, keserű pillanatban kötelességének tartá a rector
professor egy kenetteljes búcsúztatót tartani a számüzött
ifjakhoz.</p>
<p>– Szerencsétlen ifjak, mi lészen már most ti belőletek?</p>
<p>De ketté szakította az egész malasztos orátiót a gonoszvérű
sánta Biróczy felkiáltása:</p>
<p>«Ma diák, holnap katona!»</p>
<p>S azzal megindult az ajtó felé azokkal a jobbra-balra sántító
kacskalábakkal, azzal a vállaközé húzott sertehajú fejjel, azokkal
az idomtalan hosszú kezekkel; hogy erre a mondásra és jelenetre az
egész venerabile consistorium oly féktelen hahotában tört ki, mely
még a rector professort is magával ragadta; ki e gnóm alak gúnyos
parodiájára elfeledkezék róla, hogy az orientális népek nem
nevetnek nyilvános helyeken, s kaczagott, hogy a szék rázkódott
alatta.</p>
<p>Azután pedig nagyon megharagudott érte.</p>
<p>– Perversus nebuló; takarodjék kend ki innen! A törvényszék
auctoritását eképen compromittálni.</p>
<p>Sánta Biróczy még egyszer visszafordult, csipőjére tette a kezét
s egy olyan heroicus tekintetet vetett büszkén a venerabilis
sedesre, hogy az még egyszer összeomlott a visszatérő kaczagás
miatt; mely nem is szünt meg addig, míg az elitéltek mind el nem
hagyták a termet.</p>
<p>Csak Aszályi nem nevetett. Ő megbotránykozottan emelgeté szemeit
az ég felé, kezeit összekulcsolva, s ott maradt, miután a többiek
eltávoztak.</p>
<p>Mikor aztán ő már egyedül volt ott, akkor a rector professor
arczára ismét visszatért a birói komolyság:</p>
<p>– És most kenden a sor, humanissime Aszályi. Kend <span class=
"pagenum"><a name="Page_50" id="Page_50">-50-</a></span> bevádolá
társait az iskolaszék előtt, hogy azok egy tiltott könyvet
rejtegetnek a nagy erdőn, Nagy uram pinczéjében, egy hordó
fenekében. Kend nem mondott igazat, mert a vád alá eső könyv sem a
hordóban, sem a pinczében, sem sehol nem találtatott, kend ez által
iszonyú skandalumot idézett elő. Ennélfogva kend az iskolából örök
időkre kitiltatik, kicsapatik, kiüzetik. Testimoniumába pedig sub
rubrika «ex moribus» beiratik e szó «calumniator!» (rágalmazó.)</p>
<p>Dzimm-dzumm! A második verset zúgta már a Rákóczy harangja,
annak hirdetéseül, hogy a nehéz itélet ki van mondva.</p>
<p>Mikor a harmadik verset fogja rezegni, akkor már mennek a
kitiltottak, s harangoznak nekik, míg a városból kiérnek: mint a
hogy szokás harangozni a halottnak a temető kapujáig.</p>
<p>Három órai idő volt engedve a kitiltottaknak, hogy motyóikat
összeszedjék s azután hátukra véve, menjenek Isten hirével. Nincs
már szolgálatukra dárdás, a ki utánuk czipelje a vászonkuffert.</p>
<p>Délután nem tartatott előadás, hagyományos szokás szerint.
Lehetnek hű barátjaik a szerencsétleneknek, kik el akarják őket
kisérni, legalább a város végéig, talán még tovább is. A hatóság
hunyjon szemet a kegyelet előtt.</p>
<p>Ez a három órai idő pedig épen elég volt arra, hogy a város
népessége mindent megtudjon hegyiről tövire, hogyan, mi mondatott a
sedesben? Mi volt a diákok vétsége? Hogyan védelmezték magukat?
Milyen nagy dolgokat vágott oda a vaskalaposoknak Jenőy? hát Barkó
hogy replikázott nekik tatárul, törökül, perzsául! Hát még a sánta
Biróczy, hogy tréfálta meg őket víg ötleteivel! S most ezeket mind
kicsapták. Az iskola szeme fényeit! Még Borcsay is, a ki úgy
prédikált nagypénteken, hogy minden ember sírt rajta! Rettenetes
dolog ez! Olyan diákot kicsapni, mint Jenőy, a ki példája volt a jó
erkölcsnek! No meg olyant, mint Barkó Pali, a ki tíz nyelven tud
beszélni. <span class="pagenum"><a name="Page_51" id=
"Page_51">-51-</a></span> A rectoron kívül egy professornak sincs
annyi tudománya. Szörnyűség ez! Aztán miért? A «csittvári
krónikáért!» A ki nem tudta is, hogy mi az a csittvári krónika?
annyit tudott róla, hogy az egy tűzre máglyára keresett drága
könyv, melyben az ország minden elvesztett jussai vagynak megirva!
melyet két diák, anno 1802-ben a nagy tűzből szabadított ki! S ki
árulta el őket? A gézengúz Aszályi.</p>
<p>De nem is volt tanácsolva Aszályinak, hogy bevárja a harmadik
harangszót, mikor az egész frekvenczia indul, hanem elébb
kibocsátották őt a «gunyhók» felőli hátulsó kapun: úgy menekült
tova, szája elé húzva köpönyegét, mintha az orra vére folyna.
Azonban az álnok mendikások elárulák őt mégis a publikumnak, utána
kiabálva: itt a calumniator! s akkor aztán neki támadt minden
kétlábú teremtés, ember, kofa, civis, gyerek; szidták,
pernahajderezték, még a pulykák is utána hurrogattak; s a mint
aztán szaladásnak vette a dolgot, a kofahad úgy meghajigálta sült
tökkel, hogy csupa sárgafekete lett tőle a tógája «heh, te csunya
Kalmunátor!» s legvégül az iskolásgyerekek csürhéje az egész Csapó
utczán végig kergette, utána kiabálva a hagyományos gúnykiáltást
«oche! oche!»</p>
<p>Mikor pedig harmadszor megszólalt a Rákóczy szomorú zöngése, s
kinyilt a főkapú és előjöttek rajta a számüzött diákok, és azután
nyomukban a fekete tógás népségnek egész hosszú cohorsa,
(hétszázan!) s ott kiérve a kollegium elé, még egyszer körbe
álltak, s rázendíték az iskolai búcsúdalt:</p>
<div class="poem">
<div class="stanza"><span class=
"i0">Múzsa–Múzsa–Múzsa–nyáj!<br /></span> <span class=
"i0">Indu–huhu–lj patakoknak árnyas<br /></span> <span class=
"i0">Berke–hehe–iben<br /></span> <span class="i0">A Sze–hehe–nt
Pieridenéknek<br /></span> <span class="i0">Boho–hohol–doho–hohog
kertjeiben!<br /></span> <span class="i0">Oszlik bomlik kis
seregünk<br /></span> <span class="i0">Szakadoz.<br /></span>
<span class="i0">Pusztán árván hagyva busan<br /></span>
<span class="i0">Maradoz,<br /></span> <span class=
"pagenum"><a name="Page_52" id="Page_52">-52-</a></span>
<span class="i0">Le te–hehe–tte szent atyánk lantját<br /></span>
<span class="i0">Muhu–huhu–zsábá–háhák.<br /></span> <span class=
"i0">Mars haza hát!<br /></span></div>
</div>
<p>Hát akkor az egész közönség bőgött a sirástól. Soha sem lesz itt
többet olyan bassista, mint Barkó Pál volt. Mikor azokat a szavakat
oda dörögte «szakadoz», «maradoz» az ember azt hitte, hogy
csakugyan a szive szakad meg.</p>
<p>Akkor aztán felnyilt a kör s az öt elitélt megkezdte a maga
száműzetési pályáját az emlékezetes fahidon a körülöttük tolongó
népség árja közepett. A sok érzékeny szívű civis és civa egymást
törte, hogy valami útra valót tömhessen a tarisznyájukba, a togájok
zsebébe, «no még ezt a kulacsot! ezt a kis elemozsynát! ezt a
fonatost, ezt a kolbászt; jó lesz ez a szalonna az útra; hát ez a
boszorkánypogácsa! Szegény Csuka Ferinek foltos volt már csizmája;
azt nem eresztették végig a csizmadia állás előtt addig, míg egy
ujdonatúj fischledert nem akasztottak a botja végére; sőt még Jenőy
is tapasztalá, hogy van még egy koszorú a világon, a minek a költő
ez életében is hasznát veheti, egy becsületes sütőné akkora
pereczkoszorút akasztott a karjára, hogy a félországot beutazhatja
vele. Jó volt azt a koszorút elfogadnia, mert az volt az első és az
utolsó koszorú, a mit törekvései jutalmául egész életében látott.
Miután hogy a töviskoszorúk láthatatlanok.</p>
<p>A «Dzimm-Dzumm» zúgása egészen elveszett az emberi rokonszenv
zajában. Maga a harangszó is, mintha ott akart volna maradni csak a
kollegium körében.</p>
<p>A fiatalság elkisérte a nagy erdőig egész tömegestül a számüzött
társakat; sokan mentek velük még a nagy erdőn is végig; egész az
utolsó fákig: a hol a nagy hajdúsági róna keletkezik. Még ottan is
kivált valami ötven a többi közül, hogy ők elkisérik pajtásaikat, a
míg csak a nap fenn lesz az égen.</p>
<p>Jenőy eszükre téríté őket, hogy de már azt nem okosan
<span class="pagenum"><a name="Page_53" id=
"Page_53">-53-</a></span> teszik; nekik vissza is kell még menniök
a kollegiumba, az pedig este bezáratik, s az azután csunya látvány
lenne, ha ennyi diák mind a kollegium falán mászna be; a mi
egyesével egészen rendes közlekedési út gyanánt használtatik. De
legalább addig a pásztorhalmig elkisérik őket.</p>
<p>Nagy hegy az a pásztor-halom ezen a sík pusztán. Talán nem is
épen csak azért hordták azt egyszer oda, hogy a juhásznak, meg a
komondorainak legyen honnan szétnézni a világba. Talán ha
elkezdenék azt széthányni, ezernyi ezer koponya gördülne szét
belőle.</p>
<p>A pásztorhalmig elkisérte társait a hű csoport: ott sánta
Biróczynak valami jó gondolat ütött a fejébe.</p>
<p>– De halljátok-e, nem czepelem én ezt a sok sajtot, fonatost,
meg hurkát a világ végeig. Itt a szép asztal: a gyep; csapjunk egy
víg lakomát egymással utoljára!</p>
<p>Jó lesz. Mondá a négy társ, s azzal lerakták mindannyian
batyúikat, miket a népbarátság inni és harapni valóval tömött meg;
nem kellett oda nagy kinálkozás, leheveredtek valamennyien a
gyepre, az ott maradók nagyokat ittak az eltávozók egészségére, míg
tartott a kulacsban. Kinek jutott volna eszébe, hogy búsuljon?</p>
<p>Mikor aztán a nap lement, a bujdosók siettették társaikat, hogy
menjenek haza «hora canonica!»</p>
<p>Aztán összeölelkeztek, kezet ráztak, elbucsúztak. Nem sirt
senki! Tud is sirni tizennyolcz esztendős ember a maga baján!</p>
<p>A hazatérőket eltakarta nem sokára a nagy erdő; a bujdosók ott
maradtak még sokáig, nagyon sokáig a pásztorhalmon üldögélve, s
mikor már a hazatért társak nagy messze lehettek, elővonta Csuka
Feri iszákjából a tárogatót, felállt s megzendíté a dombtetőről azt
az üldözött nótát, a Kuruczok bucsúnótáját, hogy a bánatos méla
hang messze bejárta az alkonyködös rónát. S mikor a tárogató
elhallgatott, mintha a nagy erdő viszhangja volna, mintha az esti
szél zúgása volna, hangzott vissza messzünnen a szomorú dallam az
erdőből: <span class="pagenum"><a name="Page_54" id=
"Page_54">-54-</a></span></p>
<div class="poem">
<div class="stanza"><span class="i0">«Zöld erdő
árnyékát,<br /></span> <span class="i0">Piros csizmám
nyomát,<br /></span> <span class="i0">Hóval födi be a
tél<br /></span> <span class="i0">Hóval födi be a
tél.»<br /></span></div>
</div>
<p>Most azután egymás nyakába borúltak és sirtak.</p>
<p>Ez már nem a maguk baja volt.</p>
<h2>A FURCSA PATRONUS.</h2>
<p>A kiakolbólított diákok aztán csak felkerekedtek s nyakukba
vették a gyalog utat s addig mendegéltek, míg rájuk szállt az
éjjel; akkor pártul fogta őket egy jótékony szénaboglya, a mellé
letelepedtek, ott szépen meg is virradtak.</p>
<p>Reggel, a mint a legelső pacsirtaszó felkölté őket, nem sok
kellett az öltözködéshez, kankalikos kút vedre a pusztában jó volt
mosdószekrénynek, reggeli szellő törülközőnek.</p>
<p>Hová fognak menni? Van-e pénzük az útra? Azt még nem is
kérdezték egymástól.</p>
<p>A mint ballagnak az országút mellett a timpóvirágos gyalog uton,
egy ötlovas szekér jön a nyomukba nagy csengetyűzajjal.</p>
<p>Ha a sánta Biróczy velük nem lett volna, majd lépést tartottak
volna azzal a diákok, mert nincs dicsőbb dolog, mint a
gyalogszámosnak nem hagyni maga elé kapni a szekerest. A mint
utoléri őket a szekér, a bennülő szavára lassítja a kocsis a lovak
menetét. A szekérben négy ülés van, a hátulsóban egy
negyvenöt-ötven év közt járó úri ember ül és pipázik nagy
tajtékpipából. Arczszine olyan barna, hogy csak egy klarinét
kellene a szájába, s a legtökéletesebb czigány volna. Ahhoz valók
hamisan összehúzott szemei is, a mik olyan kifejezést adnak az
arczának, mintha örökösen gúnyolná a világot, mely gúnyt roszul
takargat rendetlen bajuszával fedett komoly vágású <span class=
"pagenum"><a name="Page_55" id="Page_55">-55-</a></span> ajka;
pofaszakállt is visel, s a hogy a szakállába s boglyos hajába akadt
pehely és szalmaszál tanuskodik, nem sokat szokott e két utóbbi
rendezésével foglalkozni; sőt arra is erős gyanú van, hogy ő nála
aligha veszne kárba a szerecsen mosdatás s egy adag szappan, meg
egy négynyüstös új törülköző segélyével alkalmasint sikerülne a
mulátból legalább quarteront mosdatni.</p>
<p>Az úri ember megszólítá onnan a szekérből a vadlud formán
egymásután haladó fiúkat.</p>
<p>– Kik vagytok? héj!</p>
<p>Sánta Biróczy visszafelelt hetykén.</p>
<p>– Kicsapott diákok, héj!</p>
<p>– Kicsapott diákok! Állj meg kocsis! E kell nekem. Üljetek fel
valamennyien a szekeremre. Én meg elviszlek benneteket egy
kicsapott ekklézsiába. No, soh’ se gondolkozzatok rajta; egy,
kettő, három. Egy mellém, kettő elejbém, egy a kocsis mellé, egy a
saraglyába hátul. Upré pupos.</p>
<p>Jenőy felelt neki.</p>
<p>– Legelőször is megjegyzem, hogy engem nem szoktak idegen
emberek tegezni.</p>
<p>– Igaz a! szólt a kocsi ura; no hát igyunk bruderschaftot
pajtás, aztán legyünk per tu. Itt a kulacs!</p>
<p>Már ezt a tréfát nem lehetett elutasítani. Ott az útfélen
megitták a bruderschaftot, s aztán lettek mind per tu: kocsis,
diák, uraság.</p>
<p>– Már most mondjátok meg, kit hogy hinak?</p>
<p>A diákok sorba paroláztak vele.</p>
<p>Mikor aztán az utolsónak is markába csapott, akkor ő megmondá a
magáét:</p>
<p>– No hát engem meg Csollán Bertinek hinak.</p>
<p>Erre nagy zsivaj támadt a diákok között, valami olyan öröm, vagy
káröröm, vagy veszedelemérzet-féle. Hetedhét országon híres név az
a bohó kalandjaival, emberek megtréfálásával: a kinek semmi egyéb
dolga, mint mindenütt valami hallatlan nagy csinyt elkövetni, a hol
csak megfordul; <span class="pagenum"><a name="Page_56" id=
"Page_56">-56-</a></span> a miről azután megemlegessék. Vagyona is
van a csinytevések árát megfizetni, megmérhetetlen sok. Nem volna
diák, a ki ezt az invitatiót el nem fogadná. Jenőy hirtelen
fölkapott a kocsiülésbe, Borcsay felsegité Biróczyt az első ülésbe,
maga a mellé ült, Csuka Feri a hátulsó ülésen keresztül a
saraglyába mászott.</p>
<p>– Hát mért nem maradsz itt mellettem? Kiálta rá Csollán
Berti.</p>
<p>– Majd tán bolond vagyok, hogy tűzes taplót dugj a csizmám
szárába. Ismerem a jó szokásodat. Aztán meg azt a tisztességes
helyet az öregnek hagyom.</p>
<p>Az «öreg» alatt Barkó Pali volt értve.</p>
<p>– No hát öreg. Ad ugrandum.</p>
<p>– Én nem ülök fel. Én sietek; mondá egykedvűen az
orientalista.</p>
<p>– Hová sietsz?</p>
<p>– Még ma Tiszarévben akarok hálni.</p>
<p>– Hát hisz az az én falum. Épen odaviszlek titeket a
pusztámra.</p>
<p>– Hamarább ott leszek gyalog, mondá Barkó s aztán nem is állt
többet a szónak, hanem folytatta a gyalogolást. Köztünk mondva, nem
szerette, ha vele tréfálnak.</p>
<p>A többieket aztán vitte az öt fakó. Felejtve volt egyszerre
minden gond: a kulacs kézrül-kézre járt, s az nem volt olyan
kölyökkulacs. A fiuk víg ötletekkel mulattaták Csollán Bertit;
sánta Biróczy elmondta neki a tegnapi sedes jeleneteit, a mik
mulattaták az uraságot nagyon. No majd segít ő a bajukon, ne
busuljanak semmit. Csuka Feri egyszer előhuzta a tárogatót, s
elkezdte rajta a postaindulót fujni, a mitől aztán minden szemközt
jövő nagysebten kitért előlük. Még a császári királyi diligeanceot
is rászedte vele, az is kitért nekik: azt hitte stafétát visznek,
vagy brachiumot; bele is rekedt a legnagyobb sárba, a min Csollán
Berti nagyon jót nevetett.</p>
<p>Nem is történt velük egész Tiszarévig semmi veszedelem. Ott a
falu végén esett csak az a kis malőr, hogy a <span class=
"pagenum"><a name="Page_57" id="Page_57">-57-</a></span> kocsi
egyszerre kigyulladt, bizonyosan elejtett taplótul; a rajta levők
aztán ugráltak ki belőle, kinek orra törött be, kinek könyökéről
maradt le a bőr, Biróczy jajgatott s torzképeket fintorított, hogy
ő most az egyik lábára jobban sántít mint a másikra, s mindezen
nagyon sokat nevettek, de még többet azon, hogy az elrugaszkodott
öt paripa hogy nyargalt aztán Illés proféta lángoló tüzes
szekerével neki a falunak, a sok paraszt hogy szaladt eléjük
villával, cséplővel, hogy be ne menjenek a faluba, fel ne gyujtsák
a községet. Ezt csupa komédia volt nézni. Persze, hogy a diákok
batyuja is mind ott égett. Se baj, van a ki megtéríti a kárt.</p>
<p>Hanem mikor a faluvégi csárdához elértek aztán ballagva, már
akkor ott találták a kis padon ülve az eperfa alatt Barkó Palit; ez
már akkor ki is pihente magát.</p>
<p>– No ugye, jó volt nem jönnöm veletek a szekéren? mondá
társainak, mikor fátumukat előtte elpanaszlák; az én batyum nem
égett oda. Pedig abban van valami őrizni való. Azt nem fizethetné
meg Bertók!</p>
<p>Csollán Berti pusztájának ez a csárda képezte az egyik határát,
honnan egy roppant sík pusztán kellett végig ballagni, melyen
gulyák, ménesek legeltek szétszórva. Egy jó órajárásnyira látszott
a tanyai lak mindenféle melléképületeivel. Tömérdek szalmafedelű
hosszú házak, szinek és hodályok, s azok közül egy kiemelkedő s
messziről vereslő emeletes épület, a melyen csak az volt a
csodálatos, hogy nem volt rajta semmi kémény.</p>
<p>Annak a pusztának a neve volt Gődénylak (csendes vonatkozás a
benne lakozókra, kik isznak, mint a gődény). Terjedelme lehetett
negyven, vagy ötvenezer hold, bizonyosan nem tudatik mennyi? mert
felmérve soha nem volt, s egy része víz alatt fekszik, a hova
indzsellér nem megy.</p>
<p>Van rajta éktelen mennyiségű lábas barom, a miket soha sem vesz
senki számba; ha a ménesből, gulyából, nyájból és kondából ellopnak
a szomszédok egy csomót, <span class="pagenum"><a name="Page_58"
id="Page_58">-58-</a></span> a csikós, a gulyás, a juhász, a kondás
be sem jelenti azt, hanem visszalopja. Mennyi földet szántanak fel
s mit vetnek bele, mit aratnak róla? Isten tudná azt megmondani: az
ispán ugyan nem, kiknek szabad ellátás az egész fizetése;
tudniillik pénz semmi, hanem a mit lophat, az az övé.</p>
<p>A tanyák déli oldalán három hosszú fekete sáncz vonul végig:
azok trágyasánczok, miket nyáron odafortificálnak, s télen, mikor
nagy a hó s aztán egy jó északi szél jön, a felső végén
meggyujtanak s hagyják végig égni. Különben nem tudnának tőle
hogyan megszabadulni.</p>
<p>A szérűskertben roppant asztagok és kazlak emelkednek, mikben
egy millió veréb fészkel felül, s két millió egér alul. A számok
hitelesek, egy sem hiányzik abból.</p>
<p>A cselédházak, melléképületek mind sárból vannak verve,
fecskerakásból, látszik is a megvedlett oldalaikon; hanem az
emeletes kastély merőben téglából épült, azért olyan veres, mivel
hogy nincsen bevakolva.</p>
<p>Annak meg, hogy miért nincsen bevakolva? az a története, hogy
Csollán Berti egyszer, életének egy nevezetes stádiumában arra
határozta el magát, hogy ő egy nagy emeletes kastélyt építtet,
rangjához és birtokához illőt. Rászánt vagy százezer forintot. A
kik jóakarói voltak, tanácsolták neki, hogy bízza azt valami
értelmes építőmesterre; nem ő; van ő neki egy falusi pallérja, a ki
Bikalakán nem csak házakat önt, de még a templomot is ő építette;
majd megcselekszi az.</p>
<p>Meg is cselekedte a jámbor pallér; csak hogy annak is, mikor azt
az emeletes úri lakot építette, mindig csak a templom volt a
fejében, s mikor már készen állt a ház, ablakok berakva, boltozatok
kisimítva, akkor jutott eszébe, hogy hát a kémények hol lesznek?
Azokról mindenki megfeledkezett.</p>
<p>Csollán Berti dühödt lett e felfedezésre, agyon akarta lőni a
pallért, az persze úgy elszökött, hogy soha hírét se hallotta
többé. A nagy ház aztán meg volt, a százezer forint benne volt: de
nem lehetett benne lakni. <span class="pagenum"><a name="Page_59"
id="Page_59">-59-</a></span></p>
<p>Mondta ugyan egyszer Csollán Berti az ő legkedvesebb barátjának,
báró Bálvándinak, hogy ha felmegy Pestre, küldjön le neki egy
becsületes mesterembert. Az küldött is neki egyet különös
ajánlólevél mellett; a kinek aztán Csollán Berti elmagyarázta a
baját, hogy ide kémény kellene, oda konyha kellene. Itt talán
keresztül lehetne törni a boltozatot; amott talán új fundamentumot
kellene rakni a pinczétől kezdve; s mikor végezte, akkor mondá meg
neki a becsületes mesterember, hogy ő «órás» mesterember.</p>
<p>Akkor haragjában abbahagyta Csollán Berti az egész tatarozást:
az az indok is megszünt, a miért belekezdett a kastély-építésbe; be
sem vakoltatta többé azt kivülről, hanem beleköltözött a földszinti
részbe, a kályhák számára csöveket ütöttek keresztül a falakon, s
most az oldalán füstöl a ház; az emeleten pedig járhat keresztül
kasul a szél, ott nem lakik semmi.</p>
<p>Ez tehát Csollán Berti rezidencziája.</p>
<p>A míg a sík pusztán végig ballagtak, elmondá a diákoknak, mért
szedte fel őket az úton.</p>
<p>– Hát van énnekem száznyolczvan mindenféle cselédem, a ki mind
itt termett, itt magzott fel a pusztán. Hatalmas tolvaj valamennyi!
A mult nagypénteken rámröffennek, hogy micsoda dolog az, hogy hát
már a nagypénteket sem tartjuk meg istenesen? Hát hogy tudjátok ti,
hogy nagypéntek van? ’Sz nem hallik ide kereplőszó. Hát hogy a
máktörés hangja árulta el, a mint sulyokkal törik azt a mozsárban.
No az igaz. Még azt sem tudtam, hogy ez is harang? No hát még mi
kell? nem kaptok mákos csikot? De hogy ő nekik nem csak
mákos-csikból áll a nagypéntek, ők már két esztendő óta nem
hallották Isten igéjét, azóta nem éltek Urvacsorájával: nekik az
kell. No megálljatok, mondtam nekik, majd hozok én nektek egész
szekérderék légátust, mihelyt vakáczió lesz, s ki adom a két
esztendei elmaradt porcziótokat minden szent dologból. Azonban a
sors kedvezett: szerencsémre öt diákot <span class=
"pagenum"><a name="Page_60" id="Page_60">-60-</a></span> kicsapnak
az iskolából: jó lesz ez az én híveimnek; holnap prédikálni fogtok
nekik mind az öten.</p>
<p>A fiuknak tetszett az ajánlat. Hivatásukba vág. Már az első éves
philosóphus eljár légáczióba s prédikál a vidéki híveknek: azok még
jobban szeretik hallgatni, mint az öregüket; pedig meglehet, hogy
azért a kis prédikátorból nem lesz pap, hanem prókátor, mérnök,
orvos; hanem nem árt az azért neki, ha a kathedrát is kipróbálta.
Jenőy, jurista létére, sőt még sánta Biróczy is, csak úgy hirdették
a szent igéket, mint többi tógaviselő társaik, s akármely órában
készek voltak egy ünnepi beszédet kellő homiletikával előadni.</p>
<p>Ez ellen tehát semmi kifogás nem tétetett.</p>
<p>Aztán a diáknak, ha tréfa, annál jobb; kivált mikor már ennyire
vannak, mint ők. Mert az biz egy se pityergett azon, hogy
kilökték.</p>
<p>Csollán Berti, miután hazaért az udvarára, sietett rendelést
tenni a konyhában (az meg a cselédházban volt hátul) a vacsora
iránt, ott hagyva az öt vendéget a rájuk rohanó agarak és
komondorok barátságos fogadásának; a kiket csitítani senki sem jött
elő a cselédség közül.</p>
<p>Látták biz azt a kutyairamodást innen is, onnan is a
mellékházakból; de mikor az olyan mulatságos látvány, mikor a
megijedt gyalog ember kézzel-lábbal védi magát a csaholó fenevadak
ellen s mászik fel a keritésre ijedtében, s kapkodja féltett
lába-kásáját felfelé. Aztán meg a diákot soha sem harapja meg a
kutya. Nem védi az magát, mint a butyros házaló, a rőffel; hanem
eléje megy szép nyájasan, leguggolva, mint a hogy tesz most a sánta
Biróczy, kiválasztja az ebek közül a legmérgesebben ugató komondort
s elkezd hozzá orrán keresztül beszélni. A fenevad eleinte elbámul
e szokatlan szörnyalakon, megijed; társai vinnyogva oldalognak el;
a komondor nyüzsög, morog, a szörnyalak elkezdi nyájasan
megczirógatni a szép lobonczos pofáját; megölelgeti a nyakát, a
komondor egészen odalesz féltében, utoljára sánta Biróczy felöleli
a <span class="pagenum"><a name="Page_61" id=
"Page_61">-61-</a></span> nagy lompos vadállatot két karjára, mint
valami birkát s úgy viszi azt az előczihelődött gazda és cselédek
elé s kínálja nekik, hogy nem vesznek báránykát?</p>
<p>– Ejnye öcsém; de hatalmas tolvaj lenne belőled! mondá Csollán
Berti. Te ugyan érted ezt a betyártempót!</p>
<p>A komondor aztán, a mint Biróczy leteszi az öléből, ordítva
szalad be a cselédházba, másnap sem birják előcsalni az ágy
alul.</p>
<p>Csollán Berti kiadta a rendeletet, hogy holnap reggelre itt
teremjen minden lélek, mert nagy prédikácziótartás lesz: van
légátus elég.</p>
<p>A vacsorára nem kellett soká várni; hamar készen volt az; csak
egyféléből állt: juhtokány volt: kozmás is volt; de azért elfogyott
az utolsó befaló falásig; még a hozzá adott bor is, a mi pedig
savanyú is volt, nyulós is volt, úgy hogy Biróczy egy ollót kért
hozzá, hogy mikor leteszi a poharat a szájátul, elmetszhesse vele a
bort. Hanem hát Csollán Berti házánál az a rend, hogy rossz ott
minden.</p>
<p>– Hát már most mit fogtok kezdeni? kérdé vacsora közben Csollán
Berti vendégeit.</p>
<p>– Én nem sokat búsulok, felelt legelébb is Biróczy.</p>
<p>Elmegyek valami prókátor mellé irnoknak, ott bemagolom a just s
azután valami kollegiumban leteszem az exament s ott leszek, a hol
voltam.</p>
<p>– No, megállj öcsém, mondá Berti; van nekem egy fiscálisom
Pesten, majd ahhoz berekomendállak; ott jó dolgod lesz, ne félj.
Irok neki magam melletted.</p>
<p>Köszönte alássan.</p>
<p>– Én meg beállok katonának; szól Csuka Feri. Tudok trombitálni.
Úgy fujom a Rákóczi-indulót, mint a parancsolat. Azért bevesznek
huszárnak.</p>
<p>– No fráter, te rajtad is segítve lesz; van nekem egy huszár
major sógorom, itt fekszik Kassán; annak irok egy ajánlólevelet
melletted: tudom, hogy pártodat fogja.</p>
<p>Oh, milyen jó lesz!</p>
<p>– Én pedig komédiásnak állok. Nem bánom. Ahhoz <span class=
"pagenum"><a name="Page_62" id="Page_62">-62-</a></span> van
kedvem, monda Borcsay. Csak egy jó direktorra tudnék akadni.</p>
<p>– Direktorra? Oh, az is van nekem; – kapott rajta Berti. Majd
elküldelek én egy directorhoz, a kinek igen jó társasága van. Csak
bízd rám.</p>
<p>Rábizatott.</p>
<p>Következett Barkó Pali. Az nagy komolysággal felelt:</p>
<p>– Én elmegyek Ázsiába, a magyarok őshazáját fölkeresni.</p>
<p>– Ez már nagy szó. Van-e mivel?</p>
<p>– Tudok törökül, tatárul, perzsául, szanszkritul, oláhul, és
görögül; s a mit nem tudok még, megtanulom.</p>
<p>– Hát a pénz?</p>
<p>– Arra nincs gondom.</p>
<p>– No hát majd lesz rá nekem gondom, ne félj pajtás.</p>
<p>Jenőy hallgatott.</p>
<p>– Hát te veled mi lesz?</p>
<p>– Nekem legnehezebb a dolgom. Nekem van egy gazdag nagyanyám,
annak a szeme elé kellene kerülnöm, azt kellene megengesztelnem, s
az nekem nehezebb mint Ázsiába menni, vagy katonává lenni, vagy
koldulni.</p>
<p>– Mennykőt! Olyan büszke legény vagy? Félsz tőle, hogy gazdag
nagyanyád, ha meglát, pofon üt s akkor még kezet kell neki
csókolnod? No te vagy az én emberem! Az ilyen kemény ficzkókat
szerettem mindig. Hát mondok én neked valamit. Pesten lakik az én
feleségem: jó indulatu, kegyes öreg asszonyság. Képzelheted; én is
vén fiu vagyok már. Annak van szüksége egy derék titkárra, olyanra,
mint te vagy. Vigy el hozzá tőlem egy ajánlólevelet, ne félj, olyan
jó dolgod lesz annál, hogy az öreg anyádnál sem volt jobb.</p>
<p>Jenőy meg akarta azt köszönni; de nem hajlott meg hozzá a
nyaka.</p>
<p>Aztán meg absurdum volt azt ellhinni, hogy Csollán Berti
valakivel valami jót tegyen, a nélkül, hogy a jótett háta mögött
valami hallatlan bolond csiny ne rejtőzzék. <span class=
"pagenum"><a name="Page_63" id="Page_63">-63-</a></span> Nem
lehetett a szavára építeni. Bolondozik az mindenkivel!</p>
<p>Volt Csollán Bertinek egy stereotyp tréfája, a mit a háznál
megforduló legatusokon rendesen foganatba szokott venni. A patenses
diákot ott marasztá éjszakára, s aztán megajándékozta húsz
forinttal. Azután mulattak, ittak, danoltak, utoljára kártyát vett
elő: a diák zsebében ágaskodott a húsz forint, nem hagyott az
oldalának békét, míg Bertivel le nem ült kártyázni; gondolta, még
többet nyer, s aztán Berti rendesen visszanyerte a diáktól a húsz
forintot, még csak egy éjjel se melegedhetett a diák a pénze
mellett. Igy a szegény diáknak meg volt az öröme is, meg volt a
nagy munificzenczia is, még sem került semmibe.</p>
<p>Ez pedig nagyon könnyű mesterség volt Bertinek, mivelhogy
először is virtuóz volt a kártyában; másodszor pedig olyan kártyát
adott elő, a mit már mind ismert a hátárul.</p>
<p>Az öt diáknál is elővette ezt a kópéságot, előbb nagy sort ivott
velük, belemelegedtek a dalba, akkor aztán elővette a kártyát: «nem
durnyiznánk egy kicsit?»</p>
<p>– Ha csak pofoncsapásba nem játszunk! nevetett Biróczy. Most is
a pénz elől szökünk.</p>
<p>– Hiszen a pénz a legkevesebb, hetykélkedék Berti; adok én
nektek, itt a sallariumotok, kifizetem a prédikáczió árát előre.
Aztán reggelig majd visszanyerem.</p>
<p>Azzal kinyomott valamennyi elé egy-egy húsz forintos bankó
czédulát.</p>
<p>Jenőy visszautasítá.</p>
<p>– Én nem szoktam meg nem érdemlett szolgálat díját előre
felvenni.</p>
<p>Azzal aztán nagyon akadékba hozta társait is: azok is restelték
a pénzt érinteni. Féltek birtokába jutni. Csak Biróczy bizott
magához:</p>
<p>– Elveszem én. Aztán ide azt a cartas pictas! Hadd emlegesse meg
Berti barátunk, hogy egyszer életében diákkal is játszott.
<span class="pagenum"><a name="Page_64" id=
"Page_64">-64-</a></span></p>
<p>– Ez a derék legény! biztatá őt Berti; ebből lesz valami.</p>
<p>Barkó Pali megszánta az áldozatot.</p>
<p>– Ugyan jól jártál, Sándor, hogy a batyud ott égett a szekeren,
mert most azt is elvesztenéd.</p>
<p>– Keverj! oszsz! monda Berti. Ti többiek meg álljatok a háta
mögé, s segítsetek neki.</p>
<p>Sándor protestált ellene.</p>
<p>– Nem kell a hátam mögé kíbicz! Menjetek nyakalni.</p>
<p>Az első játszmát rendesen meghagyta nyerni áldozatának Berti,
hogy belevigye a csávába, a másodiknál már aztán birtokában volt az
ellenfele.</p>
<p>Hanem Biróczynál minden jó akarata daczára is elveszté a második
játszmát is.</p>
<p>Akkor aztán megduplázta a tételt és vesztett folyvást.</p>
<p>Mikor a hatodik játszmát is macs-csal végezte, letette maga elé
a kártyát s azt mondta Biróczynak:</p>
<p>– Te? Ismered te ezt a kártyát?</p>
<p>– Hát hogy ne ismerném a kártyát?</p>
<p>– De a hátuljáról is ismered a kártyát?</p>
<p>– Olyan jól mint te magad.</p>
<p>S azzal kezébe vette az egész csomagot, s elkezdé neki a
hátlapjáról valamennyit megnevezni: ez a makkfelső, ez a veres
alsó! «Hát hiszen mind bolond az, a ki leül kártyázni, a nélkül,
hogy a hátuljáról is ismerné a kártyát!»</p>
<p>– No még ilyen kópéval nem akadtam össze. Már így jobb lesz, ha
iszunk.</p>
<p>De ott sem boldogult Biróczyval, akárhogy itatta; győzte az
véghetetlenül. Nem sikerült vele csillagot rugatni.</p>
<p>Ott virradtak meg a kancsó mellett; adomázva, énekelve,
áldomásozva; hanem azért egy sem volt rekedt.</p>
<p>A mint hajnalodott, rákezdték az udvaron a kolompolást. Berti
meghagyta, hogy minden jármosról leszedjék a kolompot s illendően
beharangozzanak a híveknek.</p>
<p>«A készülőt húzzák» monda Berti; no most még egyet
szíverősítőül; s azzal elővett egy átalagot a fali szekrényből,
<span class="pagenum"><a name="Page_65" id=
"Page_65">-65-</a></span> a melyben már jóféle hegyaljai volt. No
még egyet utoljára Biróczy! Te kezded meg az oratiót. Aztán
köszönts fel legalább; még tőled nem hallottam toasztot.</p>
<p>Sándor nagyot húzott az átalagból s aztán felköszönté a
gazdát:</p>
<p>– Oh te Berti, te! Adjon az Isten neked három fiat: az egyik
legyen bíró, a másik legyen pap, a harmadik legyen hóhér. A bíró
itéljen el, a pap prédikáljon el, a hóhér akaszszon fel, a mért
megittatad velünk azt a sok rossz bort s most adod fel a jót, mikor
már beharangoztak.</p>
<p>Bertinek tetszett ez a felköszöntés.</p>
<p>– No pásztorok, itt van a nyájatok; monda a diákoknak; künn az
udvaron nagyon hangzott már a számos gyülekezet ünnepélyes
torokköszörülése. A diákok talpra ugrottak, körülkefélték a
tógáikat, valahonnan keritettek elő egy fekete táblás könyvet, azt
Biróczy kezébe adták, kit is előre bocsátva, kiindulának a kastély
tornáczába; a hol számukra el volt készítve a pad. A tornácz előtt
pedig fel volt állítva két kecskelábra egy üres hombár, az volt a
szószék, hátulról egy felfordított saraglya fokán lehetett bele
felszállni.</p>
<p>Az udvar tele tömve volt már a pusztai cselédnéppel: ki lóczára,
ki szekéroldalra, ki kutkámvára letelepedett, az asszonyféle külön
egy csoportban, a hogy illik, a gyerekek a hiuban fenn, miként
valami karzaton.</p>
<p>Az öt diák megjelenésére nagy susogásra csendesült el az eddigi
zsivaj. A diákok rázendíték a szép harmoniás éneket, melybe aztán
lassankint a népség is belekapott s felvitték aztán a melodiát
olyan magasra, hogy az egeket hasogatta. Szinte megkönnyebbült a
szivük szegényeknek, hogy egyszer valahára kiénekelhették
magukat.</p>
<p>(Fogadni mernék, hogy az az úrféle nevetni fog e jeleneten.
Pedig nagy dolog az, mikor a szegény ember egyszer valahára
kiénekelheti magát szíve szerint; mikor két esztendeig nem hallott
énekszót.)</p>
<p>Az ének után felkapaszkodott Biróczy a szószékbe, alig
<span class="pagenum"><a name="Page_66" id=
"Page_66">-66-</a></span> látszott ki a hombárból, de tartott azért
egy hosszú prédikácziót a híveknek és nem sült bele. Meg voltak
vele elégedve.</p>
<p>Utána megint éneklés következett s akkor jött a sor Csuka
Ferire.</p>
<p>Ennek egy kicsit borizű volt a hangja, s erősen fogta két
kezével a hombár szélét, mintha félne, hogy kiszalad alóla, de
annál nagyobb volt az az érdeme, hogy rövid prédikácziót tartott;
mert a mint beszédét három részre felosztaná, mindjárt azon kezdte,
hogy «harmadszor». No meg hogy a miatyánkban kétszer is
elkönyörögte a mindennapi kenyeret; de hát az is jó a szegény
embernek, mert az sokat dolgozik.</p>
<p>Azután megint ének következett s jött a sor Borcsayra.</p>
<p>Ez heves szónok volt: ugyancsak lelkére beszélt a híveknek;
elmondott nekik egy prédikácziót, melyet a superintendens szerzett
a debreczeni híveknek, szemükre vetve fényüzésüket, divat után
kapkodásukat, felfuvalkodottságukat, hiu rangvágyukat,
dobzódásukat; mindezen bűnökben ugyan a jámbor gödénylaki cselédek
nem leledzettek, mert nem lehetett nekik, de hallgatták azért
ájtatos szívvel, mert oly ékesen és tüzesen adta elő a diák az
igéket, hogy keresztül is törte egyik deszkáját a hombár fenekének,
úgy hogy az utána következőknek ugyan vigyázniok kellett, hogy
keresztül ne essenek rajta. Végződött pedig a prédikáczió e
jeramiási jóslaton: «ha meg nem javítjátok magatokat, nem
találjátok meg Debreczent Debreczenben.» Helyhez alkalmazva pedig
eként: «nem találjátok Gödénylakot Gödénylakon». A mi a hívekre
nagy benyomást látszott tenni.</p>
<p>Hanem hát minden jó csak úgy jó, ha nem nagyon sok. A három
prédikáczió egy hújjában tökéletesen elég volt a gyülekezet lelki
éhét és szomját kielégíteni; annyival inkább, mert delet haladván
az idő, más egyéb éhség és szomjuság is kezdett közvéleménynyé
válni; melynek hogy tolmácsa legyen: a harmadik prédikáczió után
felállt <span class="pagenum"><a name="Page_67" id=
"Page_67">-67-</a></span> a lóczáról Marczi gulyás s megtörülve
lobogós ingujjával a homlokát ily szókat emelt:</p>
<p>– Immáron uram, bévettük a kivánatos jókat; megelégedtünk a
prédikáczióval; talántán ideje volna, hogy járulnánk az
Urvacsorájához.</p>
<p>Csollán Berti rendreutasítá a felszólalót.</p>
<p>– Majd ha kántor lesz kend, akkor dictáljon kend a
gyülekezetben, most pedig üljön le kend, és hallgasson kend. Délben
nem vacsorál senki. Aztán még két légátus van hátra, a ki teli van
szent igével.</p>
<p>Marczi hát csak megnyugodott és leült.</p>
<p>És azután jött a szószékbe Jenőy.</p>
<p>De ez már olyan szépen beszélt másfél óra hosszat, hogy az egész
gyülekezet aludt rajta szép csendesen; a nap is sütött az
orczájukra; csak úgy hajtogatták a fejeiket egymás vállára, s csak
akkor riadtak új életre, mikor a kántus rákezdte «A Sionnak
hegyét.»</p>
<p>Hanem hát Sion hegye ide, Sion hegye oda, az embernek reggel hat
órától délután háromig étlen-szomjan kegyes mondásokat hallgatni
csakugyan több az elégnél. A negyedik prédikáczió után már az egész
gyülekezet felállt, felczihelődött, hogy ők bizony mennek haza,
ezóta minden leves elfutott, megkozmásodott, ökör, ló nem kapott se
enni se inni; az ember is rakásra hull az éhségtől. Ők mennek.</p>
<p>– Hova mennétek? rivalt rájuk a földesúr. Most jön még az igazi
pap. Ezek csak kölyökpapok voltak. Ez már aztán az igazi.</p>
<p>És azzal kiemelkedett a szószékből (ezuttal helyes kiejtéssel:
«szuszikból») Barkó Pál tiszteletgerjesztő alakja.</p>
<p>A kinek, midőn mennydörgő hangját meghallák, a hívek, akkor
aztán csakugyan visszaültek helyeikre. Ez már igazán pap; ennek van
hangja hozzá. De bizony elhallgatták volna napestig s nem aludtak
volna el mellette. Oh be gyönyörűen beszélt! Mit beszélt, azt ki
tudná elmondani; <span class="pagenum"><a name="Page_68" id=
"Page_68">-68-</a></span> hanem gyönyörű volt az mind. Egy-egy
hangjára minden asszony ríva fakadt.</p>
<p>Mire elvégzé a prédikáczióját, bizony lemenőben volt már a
nap.</p>
<p>Marczi gulyás akkorát nyujtózott a két karjával, mint a csákós
ökör két szarva. De minden ember örült neki, hogy nem jön még egy
hatodik pap onnan hátulról.</p>
<p>De pedig még hátra volt a szent vacsora osztás. Barkó Pali már
fungált e hivatalban egyszer; de ha nem fungált volna is, a
híveknek vágyott a szivük az áldozat után. S a vallásos érzelmeket
ápolni kell a köznépben. Késő este lett, mire az utolsó
bojtárlegény az utolsó áldozatpohár után megtörlé a száját.</p>
<p>Addig pedig nem volt szabad senkinek elhagynia a helyét.</p>
<p>Akkor aztán Barkó megáldá őket. Csollán Berti pedig így szólt
hozzájuk:</p>
<p>– Ime, kikaptátok ma az egy esztendőre való sátoros ünnepet. Ez
volt az első nap. Holnap lesz ünnep másodnapja: ismét feljőjjetek,
s akkor a tiszteletes urak ki fogják tőletek kérdeni, hogy mit
tanultatok ma?</p>
<p>De úgy szétmentek erre a szóra, hogy másnap egy vízhordó legényt
sem lehetett találni az udvaron; s soha többet Csollán Bertit nem
instálta semmi cselédje, hogy rendezzen számára lelki vendégséget;
inkább négy órát gyalogolt a szomszéd városig, ha meg akart gyónni.
(Igy nevezvén visszaélésképen a nem gyónást.)</p>
<p>A bevégzett munka után ott várta a kegyes missionariusokat a
pompás lakoma. Birkatokány és savanyú bor.</p>
<p>Csollán Berti megint egész éjjel nem hagyta őket lefeküdni.
Mulassuk ki magunkat kedvünkre. Sorba fogta őket kártyázni! most
már nem pénzbe, a keserves leczke után, hanem játszottak
«orronverőskét». (Tudniillik, hogy a vesztesnek a nyertes minden
kártyát egyenkint az orrához ütöget, míg a veres kétszem elő nem
kerül a csomóból.) Mindenféle csalás és paklizás megengedtetik. A
ki duplát veszt, egy keresztet húznak a hátára krétával.
<span class="pagenum"><a name="Page_69" id=
"Page_69">-69-</a></span></p>
<p>Ez így ment másnap reggelig.</p>
<p>Reggel következett a juhturó, meg a silvoriumnak keresztelt
törkölypálinka. A turónak a vénsége, a pálinkának a fiatalsága volt
a hibája; hanem ezt nem nézték. Délig megint kártyáztak krétára.
Akkor megint jött a lucullusi birkatokány és a karczos, s arra
délután megint folytatták az orronverőskét. A vacsora szintúgy
végződött, mint előtte való nap. Birkatokány. Reggel megint ott
virradtak meg a kártya mellett. Olyan volt már a kártya a sok
kézben fogdosástul, hogy bicsakkal kellett az osztónak egymástól
elválogatni s nem egy diáknak a tógáján, sem Csollán Bertinek a
dókáján nem volt egy árva folt sem, a mi krétakereszttel fel ne
lett volna dekorálva.</p>
<p>Mikor aztán megint jött a birkatokány délre, Biróczy
megszólalt.</p>
<p>– Behehehe! Hallod-e te Berti. Én már egészen birkává lettem
magam is. S azon veszem észre, hogy ebéd után kérődzni kezdek. Azt
hiszem, hogy nincs már annyi esett birka a pusztádon, a mit el ne
fogyasztottunk volna. Hanem hát a jóból is sok a mi sok, eresz már
bennünket odább.</p>
<p>– Óh édes fiaim; nem eresztelek el a nélkül, hogy a mint
megigértem, mindeniteket el ne lássam ajánlólevéllel, meg egy kis
útravalóval. De bizony nem eresztelek el, a nélkül, hogy
megemlegessétek, hogy itt voltatok. Mindjárt irok szörnyen, csak
egy kicsit felengesztelem egy kis vízzel a tintát a kalamárisban,
mert biz az beleszáradt. Hanem azért még nem mentek el holnap
ilyenkorig.</p>
<p>A mint Csollán Berti magukra hagyta a fiukat, hogy leveleket
irjon a számukra, azok összeszólalkoztak, megcsinálták a
haditervet, hogy mint szökjenek meg tőle. Egyesével tünedezhetnek
el csak. Sánta Biróczyt eresztik el legelől, hogy egérútat
kapjon.</p>
<p>Sok idő telt bele, míg Berti előkerült a levelekkel. Jó vastag
papirosból gyomrozott okiratok voltak azok, olyan vastag betükkel
irva, hogy a tinta mind keresztülitta magát <span class=
"pagenum"><a name="Page_70" id="Page_70">-70-</a></span> a tulsó
oldalra, s olvasni lehetett volna kívülről is, ha a titulus megint
nem fedezte volna a belső ákombákot.</p>
<p>– No, ez a te leveled Biróczy: szólván spectabilis ac
perillustris dominus egregius Stephanus Korcza assessor urnak
Pesten. Ez egy igen derék fiscalis, a kinél ménkű jó dolgod lesz.
Irtam neki, hogy fogadjon fel prókátorbojtárnak. – Ez meg a te
directorodnak szól, nesze öcsém Borcsay: «Bálvándy urnak, kóbor
komédiás directornak. Ibi. Ubi.» A hol megkaphatod. Most Miskolczon
tanyázik. Aztán hozzám is eljőjjetek a truppotokkal; itt a
birkaszinben pompásan el lehet játszani
«Kakambukifornihorgyeminomen» herczeget. – Tégedet Csuka Feri a
trombitáddal együtt jól berekomendáltalak a sógoromnál; nagyságos
Sátori és Bakatori Sátory Lőrincz huszár-főstrázsamester urnál.
Nagy betükkel kellett neki irnom, mert iszonyú süket. Csak jó
nagyot kiálts a fülébe, mikor vele beszélsz. Neked öcsém Barkó
Palkó nem tudtam ajánlólevelet irni, mert van ugyan egy
hetvenhetedik unokaöcsém Ázsiában: ott lakik mindjárt a tulsó széle
felé; a ki Uszubu dédapámról maradt el odahaza; de nem tudom, hogy
hiják. Ha megleled, köszöntetem. Hanem a helyett adok neked a
hosszu útra, a minek neki vágsz, valamit, a mi mindenütt jó
ajánlólevél: ebben a bepecsételt csomagban száz darab lázsiás
tallért. El ne felejtsd, mikor kiadod, hogy lázsija van.</p>
<p>És valósággal átadott Barkónak egy hosszu tekercset, melyben
csakugyan pénz volt, és csakugyan az volt ráirva, hogy száz
tallér.</p>
<p>Barkó Pali megerőtette a derekát egy halk megköszönésig. A mi
nála nagy dolog volt.</p>
<p>Mégis nagylelkű ember ez a Csollán Berczi!</p>
<p>– Itt vagyon pedig a te ajánlóleveled, kedves öcsém Jenőy. Ezt
már fáinabb papirosra irtam; mert asszonyságnak szól. A
feleségemnek. Igen fáin asszony. Nyáron át Pesten szokott telelni,
mint más uraságok. Ez pártodat fogja majd az én kedvemért. De magad
vidd el hozzá a levelet. De <span class="pagenum"><a name="Page_71"
id="Page_71">-71-</a></span> ne dugd a levelet a csizmád szára
mellé; mert nem szereti a bagaria párfümöt. Igy ni, édes öcséim,
most el vagytok látva egész életetekre. Már most még csak az
elégett batyujaitok kárát sietek megtéríteni. Tudom, hogy egy kis
fehérnémücskétek volt benne; az a legszükségesebb. Hát adok
mindeniknek a magaméból.</p>
<p>Azzal kihuzta az almáriom fiókot és kinyalábolt egy halom inget,
lábravalót, a mik a legkitünőbb ponyvavászonból voltak varrva,
olyan szilárd mind, hogy holmi vékony pálczának az ütése meg nem
érzik azon keresztül.</p>
<p>Hanem azért csak elvette azt a diák. Szükség lesz arra;
akármilyen. Ez a tréfa kárba veszett.</p>
<p>Nem is ebben volt a furfang bunkója, hanem az ajánlólevelekben,
a miknek előre eláruljuk a tartalmát.</p>
<p>Abban a levélben, melyet Biróczy vitt a fiscalishoz, leendő
princzipálisához, ez az ajánlat volt:</p>
<p>«Praesentibus recommendo tibi fidelem nostrum Alexandrum
Biróczy: capitis bisonis, asotum trimodium, et venerabilis
Gringenőrii asseclam diligentissimum.»</p>
<p>Ezt még egy hirtelen az sem érti meg, a ki diákul tud, úgy hogy
háromszor kell lefordítani, míg az igazi tartalmára rájön az ember,
aztán akkor kisül belőle, hogy:</p>
<p>«Ajánlom jelen soraimmal neked az én hivemet Biróczy Sándort, a
bivalfejüt; a kinek a gyomra három akós; tisztelendő Gringenőrnek
legszorgalmasabb követőjét.» (Gringenőr találta fel a kártyát.)</p>
<p>No most ezzel az ajánlólevéllel mehet Biróczy a pesti tabuláris
fiscalis elé.</p>
<p>A Borcsay levelében nem annyira a tartalom a tréfa, mint a
czimzet: mivelhogy az a Bálvándy nem szinházigazgató, hanem
földesúr és báró; ámbátor nagy pártfogója a vándorszinészeknek.
Ezzel sok kölcsönös kópésága szokott lenni Csollán Bertinek.
Ezúttal Borcsay került neki kapóra.</p>
<p>A jámbor Csuka Feri ilyen tartalmú levelet vitt a
huszárőrnagynak: <span class="pagenum"><a name="Page_72" id=
"Page_72">-72-</a></span></p>
<p>«Te vén labancz. Itt küldök neked egy diákot, a ki úgy tudja
fujni a Rákóczy-marschot, hogy még a te süket füled is megcsendül
bele. Ajánlom testőrtrombitásnak.»</p>
<p>Hogy mi volt a Jenőynek adott levélben, azt már nem áruljuk el,
mert asszonynak szól.</p>
<p>Annyit minden ismerőse Bertinek tudott, hogy a férj és nő között
válóper folyik. A szegény tapasztalatlan diák nem sejthette
azt.</p>
<p>Majd meglássuk, mi lesz belőle.</p>
<p>De hát a Barkó Palinak adott tekercs? Abban már csak igazi pénz
van. Érzik a nehézségén, meg a fogásán is.</p>
<p>Igaz, hogy pénz, csakhogy nem lázsiás tallér; hanem régi
kétgarasos; tudniillik nem az a «Zicsedlinek» tisztelt «30 kr.»
feliratos «6» krajczárra devalvált két garasos, hanem egy forgalmon
kívül helyezett moneta, a mi nem ér többé semmit.</p>
<p>Hanem azért még is beútazta ezzel a pénzzel Barkó Pali Perzsiát,
Tibetet, Chinát, Siberiát s sok-sok esztendő múlva visszahozta azt
szerencsésen, mikor már világhirű emberré lett: akkor visszaadta
azt köszönettel Csollán Bertinek. Itt van, visszahoztam; soha sem
nyitottam fel. Minden pecsét megvan most is rajta. Ez volt a
szerencsémnek az alapja. Az a tudat, hogy száz tallér van a
táskámban. Ez segített, bátorított, nagy merész gondolatok
kivitelében lelki erőt adott. Köszönettel vissza adom azt most
önnek. Adjon Isten ezerannyit!</p>
<p>Ki tudja, hát ha a többi levél is haszonra fordul?</p>
<h2>HOVÁ VEZETTEK A LEVELEK?</h2>
<p>Csollán Berti megint csak ütötte a filkót harmadik este is a
diákjaival. Nagyon biztosítva volt felőle, hogy azok éjszaka meg ne
szökdöshessenek a tanyájáról. Ott volt az udvaron három nagy
komondor, négy agár, egy vizsla, két kopó, meg egy görbe lábú
tacskó. Azoktól nincs az a <span class="pagenum"><a name="Page_73"
id="Page_73">-73-</a></span> vakmerő idegen, a ki alkonyat után
akár közelíteni, akár távozni merjen ide, vagy innen, gyalog, mert
azok megeszik. Jó rend van ott.</p>
<p>Azonban még is az történt, hogy a mint egyik diák felváltotta a
másikat a kártyánál, a felváltott kiszédelgett a szobából s aztán
nem jött többé vissza. Ugy hogy mikor Barkó Pali megkapta az utolsó
orronverőst, körülnéztek: magukban voltak.</p>
<p>– Hová lett az a sok gézengúz?</p>
<p>– Bizonyosan alunni szöktek, sejté Barkó Pali; megyek,
felkeresem őket.</p>
<p>– Fel ne verd, ha alusznak! csillagot rugatunk velük.</p>
<p>(Ez az astronomiai experimentum abból áll, hogy az elaludtnak
mezítelen talpára papirost kötnek s azt meggyujtják.)</p>
<p>Barkó Pali is elpárolgott a szobából s aztán csak várta Csollán
Berti, hogy majd visszajön; – mikor megunta a várakozást, maga is
utána nézett, de sehol sem talált irmagnak való diákot sem a
házában. Az udvarra is kiment, ott is nagy csendesség volt. Hítta a
kutyákat, de egy sem jött elő. Utoljára a cselédeket kurjongatta
fel.</p>
<p>– Merre vannak a diákok? hová lettek a kutyák?</p>
<p>A diáknak híre-hamva sem volt már messze földön. Jó lába van
annak. Az az egy pedig, a melyiknek rosz van, fennül Csuka Feri
nyakában, az szalad vele toronyirányában, végig a pusztán. Valahol
a Tisza körül járnak azok már. – De a kutyák nagy sokára jelt adtak
magukról. Mint valami kisértetüvöltés, mint a «wilde Jagd»
földalatti kutyakardala zendült fel egyszerre a rémséges
kutyasírás; vékonyan, vastagon, czifrán, keservesen, siralmas
csahintással, ijedős buffogással vegyest. Honnan jön ez? Merre
vannak? Béres, fehércseléd szaladt hetvenhétfelé kutyakeresni; míg
végre rájöttek, hogy valamennyi agár, komondor, vizsla, kopó,
tacskó el van temetve egy üres buzaverembe; a minek a szája le volt
fedve egy szekérkerékkel: onnan üvöltött elő az egész chorus. Hogy
kerültek <span class="pagenum"><a name="Page_74" id=
"Page_74">-74-</a></span> oda? Bizonyosan az a sánta garabonczás
hordta őket oda valamennyit. Ez volt a közvélemény. No az még rosz
helyen fogja végezni a sorsát.</p>
<p>A mint Csollán Berti rájött, hogy vendégei megszöktek, szörnyű
haragra lobbant.</p>
<p>– Lóra! valahány béres van! Utánuk! Vissza kell őket hozni.</p>
<p>Maga is nyeregbe kapott, nyakába vetette a karikást s vezette az
üldöző csapatot a rév felé. Arra kellett menekülniök.</p>
<p>A Tisza réve pedig, melynek Berti volt a birtokosa, – jó egy
órajárásnyira feküdt a kastélytól; onnan szoktak átkelni komppal a
tulsó oldalra. Egy vastag kötél volt kifeszítve a két part között,
ahhoz a kötélhez volt akasztva a komp csigahurokra, úgy tolták át
azt a révészek a kötélbe kapaszkodva.</p>
<p>Éjszaka volt már, mire a diákok megérkeztek nagy lélekszakadva a
révhez. Ilyenkor már a révész is alszik.</p>
<p>– Üff; nyögött nagyot Csuka Feri, ledobva nyakából a gyepre
sánta Biróczyt. Huszárnak készültem, s huszárlónak fogtak be.</p>
<p>Biróczy azonnal ment a révészt fellármázni.</p>
<p>Annak sehogy sem ment a fejébe, hogy éjnek éjszakáján szállítson
át valakit a Tiszán. Kiváltképen azt az öt legatust, a ki
negyednapja ott prédikált a portán. – Mi járatban vannak?</p>
<p>– Hát bácsi, megvalljuk igazán, szökünk, mondá Biróczy. Holnap
vasárnap, s nekünk a helyeinken kell lennünk, a hol már várnak
minket, kit Csányban, kit Hevesben, és ha ott nem leszünk, lemossák
rólunk a szentelt vizet bécsi szappannal. A kentek hóbortos gazdája
meg erővel itt akar bennünket holnap is tartani, hogy megint
tartsunk kendteknek prédikácziót; aztán a prédikáczió végével
kit-kit megkathekizáljunk!</p>
<p>Az öreg révész megszeppent erősen.</p>
<p>– Hát aztán mi az a megkatakizálás? <span class=
"pagenum"><a name="Page_75" id="Page_75">-75-</a></span></p>
<p>– A biz abból áll, hogy egyenkint minden ember kiszóllíttatik a
középre s aztán kikérdeztetik, hogy mit tud a szent vallásból?
melyek a tíz parancsolatok? Melyek voltak az egyptomi tizenkét
csapások? Kik voltak az apostolok névszerint? Hogy hítták Nóé
fiait? Mi nevük volt József kilencz testvéreinek?</p>
<p>– Micsoda? kérdé a révész hüledezve.</p>
<p>– Kend csak jól jár; mert kend lesz az első, a kit
megkathekizálnak; s kendre mindjárt az első kérdés jut, hogy kik
voltak az ótestamentomot szerző próféták névszerint, és azoknak
fejezetei?</p>
<p>– Az ótestamentomi próféták?</p>
<p>– Talán nem is tudja kend? No majd én megtanítom rá, hogy
megfelelhessen vers szerint.</p>
<div class="poem">
<div class="stanza"><span class="i0">«Mózses volt az első, Józsué
és Birák,<br /></span> <span class="i0">Rúth asszony, Sámuel,
Királyok, Krónikák,<br /></span> <span class="i0">Esdrás, Nehémiás,
Eszter, Jób, Zsoltárok,<br /></span> <span class="i0">A
Példabeszédek és Prédikátorok,<br /></span> <span class="i0">Énekek
éneke, aztán Jeremiás,<br /></span> <span class="i0">Ezékjel,
Dániel, majd megint Hoseás,<br /></span> <span class="i0">Ióel,
Ámos, Jónás, Abdiás, Mikeás,<br /></span> <span class="i0">Nahum,
Habakukkal, és még Sofoniás,<br /></span> <span class="i0">Aggeus,
Zakariás, végre Malakiás,<br /></span> <span class="i0">A kiknél
többeket nem ismer az irás.»<br /></span></div>
</div>
<p>No mondja el kend utánam szépen; mert ha megkap bennünket
Csollán Berti s visszavitet, ez lesz a kend felelete holnap.</p>
<p>– Csülökre legények! ordítá rémülten a révész. Frissen tegyük
túl a másik partra ezt az öt diákot.</p>
<p>– De hátha utánunk jön a gazda, aggódott Biróczy s
visszahoz?</p>
<p>– Ma ugyan nem. Arról már felelek, mondá a révész. Dejsz engem
meg nem katakizáltat vénségemre.</p>
<p>A megrémült révészek olyan hirtelen átrántották a kompot a tulsó
partra, a hogy még semmi borravaló nem tett gőzerői csodát esetlen
járművel. <span class="pagenum"><a name="Page_76" id=
"Page_76">-76-</a></span></p>
<p>Mire Csollán Berti üldöző hada megérkezett a révgunyhóhoz, az
üldözöttek már rég csendesen aludtak egy puszta szőllőben, egy
felfordított boros kád szellővédő oltalma alatt.</p>
<p>Berti szidta a révészgazdát, minek vitte át a diákokat? hogy
merte őket szökésükben előmozdítani. A révész nem szólt semmit,
csak magában dörmögé a rettenetes szókat: «Esdrás, Nehémias,
Hoseas, Mikeas!»</p>
<p>– Frissen utánuk! Vissza kell őket hozni!</p>
<p>(Dejszen, nem eszel ma azokból!)</p>
<p>Mikor a Tisza közepén járt a komp az üldöző csapattal: hogyan?
hogyan nem? az nem tudódik, de megesik akár hányszor véletlenül,
mért ne eshetett volna meg most is, hogy a kötél a tulsó parton
elszakadt; a Tisza épen áradásban volt, elkapta a kompot, a
révészlegények megkapták a kötelet; s az öreg révész olyan ügyesen
kormányozta a járművet, hogy a sebes ár a kötélnél fogva odacsapta
azt a parthoz, ott mind belefordultak a vízbe; szerencsére a part
tele volt ültetve fűzfával, azon kikapaszkodott minden ember
szerencsésen pocsékká ázva.</p>
<p>És ezt mind Habakuk prófétának és az ő társainak
köszönhetni.</p>
<p>Az elszabadult diákcsapat pedig, miután a tulparton érzé magát,
igyekezett elérni egy közelből fehérlő házat; az pedig egy homoki
szőlőnek elhagyott kunyhója volt. Olyan épület, a melynek csak
három oldala van; a negyedik egészen ablak. Abban találtak egy
szegletbe állított taposó kádat, a mögé letelepedtek.</p>
<p>– Fiuk. Itt a válaszút, – mondá Jenőy – holnap ki erre, ki
amarra; ki tudja, mikor látjuk egymást. Hanem hát most tegyünk egy
fogadást: hogy a kik tizenkét esztendő mulva élünk, ezen a napon,
melyen búcsút veszünk egymástól, ismét felkeressük egymást. A
találkozás helye Pest.</p>
<p>Mindannyian megölelték, megcsókolták egymást, felfogadták, hogy
tizenkét év mulva, akármily nagy úrrá, <span class=
"pagenum"><a name="Page_77" id="Page_77">-77-</a></span> akármilyen
koldussá tegye is őket a sors, egymást Pesten felkeresik
«Visszajövök Tatárországból is», igéré Barkó Pali.</p>
<p>Akkor aztán lefeküdtek egymás mellé a földre, betakaróztak a
felleghajtóikkal s két percz mulva aludtak csendesen az Urban.</p>
<p>Csak sánta Biróczy maradt ébren, tettetve az alvást, s mikor
társai már mélyen szunynyadtak, elővonta zsebéből a Csollán
Bertitől elnyert pénzt, felosztá öt csomóra, egy-egy csomót oda
lopott mindegyik alvó társa zsebébe, titkosan nevetve magában, hogy
fognak ezek majd bámulni, ha a legelső csárdában fizetni akarnak, s
aztán belevész a markok a sok pénzbe. Tudta, hogy ébren egy sem
fogadná el tőle a pénzt; azt a pénzt, a mit ő is, csalót csalva,
nyert kártyán. S hogy vissza se adhassák neki, maga kilopódzott a
kunyhóból, kihuzott egy karót a szőllőgarádból s reggelre olyan
messze volt már tőlük, a milyen messze csak fél éjjel két sánta láb
elvihet.</p>
<p>Mint a napból kiröpített bolygó, lódult az öt ifju abba a
véghetetlen semmibe, a minek világ a neve.</p>
<p>Leghamarabb beletalált a sphaerajába Borcsay. El sem jutott
Miskolczig, hogy ott a Bálvándynak szóló levéllel keressen egy
szinházdirectort, a ki aranykulcsos és sarkantyus méltóságos úr.
Keresztesen összetalálkozott egy szinész-társasággal, ott
beleszeretett a primadonnába s mindjárt felcsapott primo
amorosonak. A Bálvándynak irt levél majd szerepelhet máskor.</p>
<p>Csuka Feri is eljutott Kassára; hamar rátalált a lovas
kaszárnyára, onnan az őrnagy lakására; a kihez beállított katonás
tisztelgéssel s átadta neki a levelet.</p>
<p>Sátory őrnagy magas, szikár katona ember volt; mindig olyan
magasan tartotta a fejét, s olyan előre feszítve a mellét, mintha
birkózni híná a világot; kidülledt szemei egy hatalmas sasorr
bástyája mögül gránátokat tüzeltek a szemközt álló szemei közé, kit
még azonfelül két félelmesen kifent bajusz is fenyeget.
<span class="pagenum"><a name="Page_78" id=
"Page_78">-78-</a></span></p>
<p>A mint az őrnagy elolvasá Csollán Berti levelét, olyan hangon, a
minővel ezredet vezényelnek a concentrirung alatt, rivallt a
fiura:</p>
<p>– Hát kend trombitásnak áll be? Hát kend olyan jól tudja a
Rákóczymarsot fujni?</p>
<p>Szegény Csuka Feri láthatta már a hős vérben forgó szemeiről,
hogy itt nagyon rosz helyen jár a Rákóczyval; mondhatta már, hogy ő
így nem tud, úgy nem tud, se Rákóczymarsot, se trombitát fujni; nem
hallotta a vitéz úr, a mit neki válaszoltak, ő csak az ellenfele,
vagy áldozata arczáról, szempillái hunyorításáról, szája mozgásáról
fogta el a választ.</p>
<p>– Hát csak tudja kend a Rákóczymarsot fujni! No hát márs
legelőször is az árestomba, 24 órára kurta vasba.</p>
<p>A jámbor fiu csak elszédelgett a haragos úr elől, s átadta magát
a porkolábnak, hogy tegye már most farkasgúzsba. Ez ugyan jól
kezdődik.</p>
<p>Hanem már a második perczben elpárolgott az őrnagy haragja.
Elgondolá, hogy hisz ez a jámbor fiu nem tehet arról, a mit az a
hóbortos Csollán Berti irt a levelében s menten futtatá az
ordinánczot a rekruta után, hogy hozza vissza, mielőtt megkapta
volna a strófot.</p>
<p>Mikor aztán újra előtte volt Ferkó, akkor meg elkezdett hozzá
olyan csendes hangon beszélni, hogy alig lehetett a szavát
hallani.</p>
<p>– Hát fiam, te trombitás vagy? Ha annyiféle marsot tudsz, talán
tudod a «negyvenemberes verbunkot» is.</p>
<p>Hires dallam volt ez valaha. A franczia háború alatt, mikor
Debreczennek negyven huszárt kellett állítani, szerzé ezt a
toborzót Bihari, s az első délelőtt, mikor azt végig játszották az
utczán, beállt rá mind a negyven legény. Ezért a «negyven emberes»
verbunk.</p>
<p>Még most is érthető annak a dallama.</p>
<p>Kezdődik azon a nyalka, sarkantyúpengéssel tele tánczon, a mihez
a lábhoz verődő kard veri a taktust, átmegy aztán a távozó vitéz
bucsúszavába, folytatja az <span class="pagenum"><a name="Page_79"
id="Page_79">-79-</a></span> indulni készülő paripák robogása s az
ellenséget kihivó szózat; jön rá a csatában pengő szablyák
csattogása, öld, vágd, ne hagyd magad! s aztán ismét a diadaltáncz
s a hazatérő viszontlátási öröme.</p>
<p>Valami csodálatos beszélő nóta az; a minőt soha sem fognak többé
kigondolni.</p>
<p>Hogy ne ismerte volna azt Csuka Feri.</p>
<p>Vitéz Sátory úr leakasztott a falról egy huszártrombitát s
odaadta a kezébe.</p>
<p>Ferkó belefujt hatalmasan.</p>
<p>– Megállj fiam. Nem úgy. Úgy nem hallok belőle egy hangot sem.
Hanem majd én ide végig fekszem a medvebőrre, aztán te oda tartod a
fülemre a trombita tölcsérét s úgy fujod a verbunkot; hadd
hallom.</p>
<p>Úgy tett. Végig feküdt a medvebőrre, s fél fülét oda tartva a
trombita elé, hallgatá nagy gyönyörüséggel azokat a recsegő
hangokat, a mik még egyedül voltak rá nézve hangok; a mik süketsége
koporsó-födelén keresztül is lehangzottak hozzá, s a míg a trombita
szólt, lehunyta szemeit s akár hogy titkolta, meg kellett azokat
törülgetnie.</p>
<p>– Jól van, fiam; mondta aztán felkelve a medvebőrről, s
megveregeté Ferkó vállát. Látod, ez az egyetlen szó még a világon,
a mi hozzám szól. E nélkül olyan volnék, mint a Kempelen sakkjátszó
bábja. Nesze fiam egy arany: igyál egyet a magad kedvéért. Jövőre
is lesz rá gondom, hogy a torkod ki ne száradjon.</p>
<p>Csuka Ferinek hát jól van dolga, kántornak készült, trombitásnak
vált be; talán nem is vesztett vele.</p>
<hr class="tb" />
<p>Következik Sánta Biróczy fátuma.</p>
<p>Egy szép korán reggel ő is csak rátalált tekintetes Korcza
fiskális úr lakására; ki híres tabuláris ügyvéd volt a maga
idejében.</p>
<p>Egészen más forma dolog volt hajdanában híres fiskálisnak lenni,
mint most. <span class="pagenum"><a name="Page_80" id=
"Page_80">-80-</a></span></p>
<p>Az nem dolgozott tíz segéddel, nagy bureauban, a legnépesebb
utczában; dolog volt először is ráakadni, másodszor nyitva találni
az ajtaját. És végzett mindent maga. A milyen vastag csomagok
hevertek ott a legyektől láttamozott boritékokban, húsz, negyven
éves, félszázados, egész százados jogi perek, azok mind sajátkezű
iratai a bennük megvénült fiskális uraknak; nincs azok közt
másolat, írnoki calligraphia, chinai tintás lenyomat, vagy épen
kőnyomatú felzet; igazi megfontolással irt, veres és fakó betük,
miknek a papirja is oly elszakgathatatlan.</p>
<p>Ócska festett szekrény, megtömve avult percsomagokkal,
tintafrecscsenéstől felismerhetlen színű asztalok, bőrszékek, mik
agyon vannak ülve, ezek az egész fényüzései a hirhedett fiskális
irodájának. Festetlen falán egyetlen rámában levő kép egy nemesi
czímer, mely nemes Csollán Barnabás úr halála alkalmát örökité;
azon sincsen üveg.</p>
<p>Maga e dolgozó szoba pedig olyan kicsiny, hogy a mint Biróczy
benyitja a belső ajtót, az azzal szemközt álló nagy bolond zöld
mázas gömbölyű kályhához merőben odaszorítja az épen kifelé törekvő
principálist, úgy hogy ebben az egérfogóban okvetetlen egymás
lábára kell lépniök.</p>
<p>Mely találkozás alkalmával aztán abban a kellemetes
meglepetésben részesülnek mind a ketten, hogy mind a kettő lát maga
előtt egy magánál sokkal csunyább embert!</p>
<p>Mert az igaz, hogy Biróczy is elég csúnya, de Korcza úr nem
engedi neki oda a pálmát.</p>
<p>A melyik később jön, az a csúnyább.</p>
<p>Korcza úr valami hajszálnyival magasabb termetű, mint Biróczy.
Az is lehet, hogy csak azért van, mert a szürke haját a homlokán
magasra felviaszkolva, hegyes üstökben viseli.</p>
<p>A képe nem hogy ragyás volna, hanem fel van szántva és
göröngyösen hagyva. A himlő kiirtotta a félbajuszát, s csak egy pár
szálat hagyott meg belőle; a megmaradt félbajusz aztán ki van
pödörve; szemöldökei nincsenek, <span class="pagenum"><a name=
"Page_81" id="Page_81">-81-</a></span> a szemei pedig vörös
karikába vannak foglalva. Az orra félre áll, mintha ő volna az
igazság istenasszonya, a kinek viaszkból van az orra. S mintha meg
volna győződve arról, hogy micsoda nagy kincset kapott ő ebben az ő
személyleirásában, ugyan igyekszik is azt kibányászni; szemével
szájával válogatott fintorulatokat idomítva, mikben gúny,
kötekedés, ingerkedés, csufondároskodás, malitia, satyra,
hetvenkedés, boszantás, viszszatromfolás keresztezik egymást remek
változatokban.</p>
<p>Tehát az ajtónyitásnál egymásba ütve az orraikat, áll a két
díszpéldány egymással szemközt.</p>
<p>– Mi kell héj? kiált a principális éles hangon a belépőre. Mért
jösz ide, héj?</p>
<p>– Mert itt akarok maradni, felel rá Biróczy; bekacsázva az ajtón
s betéve azt a hátával.</p>
<p>– Itt e? Quo jure?</p>
<p>– Jure patvaristico.</p>
<p>– Mit? kiált rá a fiskális, olyan képet fintorítva ellene, a
milyennel a pávián a hozzá közeledő «pongó»-ra vicsorít. Hisz ez a
csúf pofa minden embert elijeszt, a ki hozzám akar jönni.</p>
<p>– Mind visszajönnek azok a principális úr szépségeért; válaszólt
rá Biróczy infamis nyájassággal mosolyogva.</p>
<p>Korcza úr elnevette magát. Biróczy egy lépésnyi tért már elnyert
a szobájában.</p>
<p>Csakhogy még addig az iróasztalig, a mely a patvarista számára
volt fentartva, legalább nyolcz lépés volt hátra.</p>
<p>– Hát aztán van-e jó testimoniumod?</p>
<p>– Van bizony semmilyen sem. Elcsaptam magamtól a kollégiumot.
Hanem van egy attestatumom Csollán Bertitől, a ki maga egy
fakultás.</p>
<p>Erre a szóra még egy lábnyomnyival beljebb engedte hatolni a
principális.</p>
<p>A «Csollán Berti» név galvanikus hatást gyakorolt a fiskális
arczán. Mind a két szájszeglete felfelé huzódott, még a fülei is
hegyesebben álltak. <span class="pagenum"><a name="Page_82" id=
"Page_82">-82-</a></span></p>
<p>Mikor pedig Csollán Berti ajánlólevelét elolvasta,
lábujjhegyeire emelkedett s a homloka ránczaival húzta magát
fölfelé, nagyot kiáltva.</p>
<p>– Tyhü! Kutya kutyánszki! Lába-labánszki! (Mert ez volt nála a
káromkodás. «Kutyánszki!» egyszerű felkiáltás.
«Kutyánszki-labánszki!» megerősített kifejezés. «Kutya-kutyánszki,
Lába-Labánszki végre mindazon káromkodások öszszege, a mikért
Hadadi gróf Vesselényi Ferencz minden közemberre 50 pénzt, minden
főemberre egy forintot, minden tisztviselőre 3 forintot; ha pedig
ön maga szalasztaná ki a száján, saját magára 12 forintot szabott
birságul! Hejh minő gazdag jövedelem volna ez mai nap egy
finánczminiszternek! Minő «Befund»-okra kilátás!)</p>
<p>– Hallgasd csak, mi van az ajánló-leveledben! mondá Biróczynak a
fiskális. Recomendo tibi fidelem meum, Alexandrum Biróczy (az hát
te vagy) capitis bisonis (amerikai bölény fejüt. Itt Biróczy fejére
tette a kezét,) asotum trimodium (három akót befogadó bendőt! Itt
megtapintá a gyomrát). Reverendissimi Gringenőr asseclam
diligentissimum. A kártya feltalálójának leghívebb követőjét: (itt
megfogta a kezét s az ujja hegyeit vizsgálta. A ravasz kártyások le
szokták vakarni az ujjaik hegyéről a bőrt, hogy a kártyaosztáskor
megérezzék a kártya jegyeit). No ez szép ajánló-levél.</p>
<p>– Nagyon szép! felelt meg Biróczy azonnal; mert vagy igaz a mi
abban a levélben van, vagy nem igaz. Ha igaz, akkor az is igaz,
hogy Csollán Berti ajánl engem ide; ha pedig nem igaz, akkor az
utóbbi sem igaz.</p>
<p>– Jó replika! mondá Korcza úr, s most már a levelet eldugva háta
mögé ő is lehuzta úgy a nyakát a válla közé, a hogy Biróczyé volt.
De már most hát felelj nekem igazán erre a «punctum de utri»-ra.
Nem kérdezem tőled, hogy mit vétettél a kollégiumnak, a miért nem
kaptál bizonyítványt a professorodtól? Hanem azt kérdezem: mit
vétettél Csollán Bertinek, a miért ilyen bizonyítványt adott?
<span class="pagenum"><a name="Page_83" id=
"Page_83">-83-</a></span></p>
<p>– Megvallom igazán. Elnyertem a pénzét.</p>
<p>– Mit? kiáltá Korcza úr, odatartva az orrát Biróczy orra elé.
Te? Pénzt? Csollán Bertitől? Akkor gyere, ülj le, maradj itt! Hadd
tanulok tőled! Mert még eddig soha senki ez életben Csollán Berti
zsebéből pénzt ki nem birt csikarni. Se én, a ki védő ügyvédje
vagyok; se az ellenfél ügyvédje, pénzét nem láttuk soha; se szép
asszony szép szemével, se viczispán brachiummal, se czimbora kártya
útján, se zsivány puskájával, se égett ember könyörgő levelével, se
zsidó kötelezvényével attól ugyan pénzt soha ki nem izzasztott. Te
vagy az első, a ki ezzel dicsekedel. Nagy prókátor lesz belőled,
felfogadlak patvaristának, ott a széked.</p>
<p>Biróczy nem mondatta azt magának kétszer. Még öt lépés volt
elfoglalni való a mondott székig. Úgy sietett, hogy előbb ott
legyen, mint a principálisa a maga álló iró asztalánál.
Emlékeztetett a teknősbéka és a nyúl versenyfutására.</p>
<p>Tehát már most «audiat!»</p>
<p>«Audiat!» (Hallja!) Ez volt a patvaristának a czíme. A
«kend»-nél egy fokkal feljebb.</p>
<p>– Hanem, audiat, egyet elfeledtem kérdezni: tud-e, audiat,
olvasni?</p>
<p>– Hogyne tudnék én olvasni?</p>
<p>– No hát olvassa el ezt az irást…</p>
<p>Korcza úr patvaristájának az volt a legelső próbája, hogy el
tudja-e olvasni principalisa irását.</p>
<p>Mert olyan irás volt az, mint mikor a légy beleesik a
kalamárisba, aztán végig mászik a papiroson. Ha mindenki irása
hasonlít a maga emberéhez, úgy Korcza úr irása saját szakasztott
mássa volt; oly átkozott rosz kalligrafia, hogy ha öt-hat napig
hevert, ő maga sem tudta kitalálni, mi tartalma lehet a
tintasövénynek; s ilyenkor a kétségbeesetten hozzá folyamodó
másolót azzal torkolta le: «az én dolgom: irni; audiat dolga: hogy
el tudja olvasni». <span class="pagenum"><a name="Page_84" id=
"Page_84">-84-</a></span></p>
<p>– No halljuk! szólt, kétszer is rándítva homlokán, Korcza úr.
Olvassa hát.</p>
<p>– Óh, így nem mesterség olvasni, mondá Biróczy, de megfordítva.
S azzal felforditva az irást, olvasá el principálisának a fertelmes
ákom-bákot.</p>
<p>– Kutyánszky! Dörmögé Korcza úr. Már most lássuk, tud-e audiat
irni? Le tudja azt híven másolni, a mit irtam? Tessék a toll!</p>
<p>Az asztalon állt egy óriási négyszögletű ólom kalamáris; abba
Korcza úr beleütött egy tollat félszárig, úgy hogy azt azután nem
lehetett csak épen a közepén megfogni. A toll vitorlájának meg az a
hivatala volt, hogy azzal a pipaszopókát szokták tisztítani: a
minek az a kettős haszna lett, hogy a patvaristát elszoktatta
attól, hogy a tollat rágja.</p>
<p>– No, tessék a toll!</p>
<p>Korcza úr gonoszkásan nevetett félszemmel, hogy fogja meg a
gyerek a félig tintás, félig pipanedves tollat?</p>
<p>Biróczy körülnézett: ott hevert az asztalon egy nyúlláb, a mivel
a krétát szokták a jegyzék tábláról letörülni; annak a nyúllábnak a
körmei közé szoritotta a maszatos tollat, s úgy másolta le az
iratot.</p>
<p>Korcza úr csak a fejét rángatta s az üstökéhez kapkodott erre a
tromfra.</p>
<p>Mikor készen volt a másolat, odavitte hozzá Biróczy s
bemutatta.</p>
<p>Korcza úr egy pillantást vetett az iratba:</p>
<p>– Nem jól van, nem jól van, nem jól van!</p>
<p>– Mi nincs jól, mi nincs jól, mi nincs jól?</p>
<p>– Azt audiat dolga kitalálni.</p>
<p>Azzal kétfelé repeszté a másolatot.</p>
<p>– Irja újra.</p>
<p>Biróczy másodszor is hozzáfogott, iparkodott egészen híven
lemásolni, még az összerántásokat is s aztán vitte a
principálishoz.</p>
<p>Most megint csak egy futó tekintetet vetett az irásra.
<span class="pagenum"><a name="Page_85" id=
"Page_85">-85-</a></span></p>
<p>– Nem ér semmit, nincs híven másolva.</p>
<p>Azt is kétfelé repesztette.</p>
<p>– Irja újra.</p>
<p>Biróczy még egyszer neki ült; gondolta, az interpunctióban
hibázhatott; most már ezt is híven iparkodott utánozni.</p>
<p>A harmadszori bemutatásnál azonban két ivet vitt
principálisához, az egyik összehajtott tiszta papiros volt, a
másikat, a teleirottat háta mögött tartá.</p>
<p>– Hát e micsoda? Kérdé a principális elbámulva az üres
papiroson.</p>
<p>– Ez a szélylyelszakitani való papiros, mondá Biróczy. Majd
aztán odaadom a másikat.</p>
<p>– Kutyánszki! kiálta fel Korcza úr. No hadd lássam hát, nem
tépem szét.</p>
<p>Azzal végig nézte az eléje tett másolatot, s ujjával
beleböködve, kegyetlen szigorral ismétlé:</p>
<p>– Most sem jó még; most is hibázik benne valami.</p>
<p>– Hibázik? mondá Biróczy. Tudom már, hogy mi hibázik?</p>
<p>Azzal neki akasztá a tollat az iratnak, végig fecscsentette
rajta a tintát, épen úgy, a hogy a principálisa iratán volt.</p>
<p>A principális se nem nevetett, se nem káromkodott: csak a fejére
ütögetett az öklével gyöngédeden a kefehajú fiunak.</p>
<p>– Lássa maga bukfejes; hogy kitalálja az a maga amerikai
bivalyfeje, ha kénytelen vele. Ez hibázott belőle! Mert tanulja
meg, hogy kétféle disznók vannak az irásban. Az egyik az, a melyik
magától cseppen el a tollból: ez a gyöngelelkű, hülyeszájú, bukott
ügyű, vigyázatlan irók disznója; a másik pedig az, mely a bátran
vezetett tollból, mint a rakéta lő szerteszélylyel, ez a határozott
jellemű, biztos ügyű, magukban bízó, senkitől nem félő irók
disznója. Már most tanult valamit. Hát muzsikálni tud-e?</p>
<p>Az ilyen szerteszét ugráló kérdésekkel szokta Korcza úr a fiatal
gyakornokfélét zavarba hozni. <span class="pagenum"><a name=
"Page_86" id="Page_86">-86-</a></span></p>
<p>– Hogy ne tudnék? felelt Biróczy.</p>
<p>– Mert nálam az is szükséges.</p>
<p>– Értek egy fuvó instrumentumhoz, melyet nagy passioval kezelek;
és azután egy húzó muzsikához, de a melyet diák koromban csak télen
át és nagy kényszerüségből szoktam gyakorolni.</p>
<p>Korcza úr titkosan nevetett magában. Most látták egymást
először; de már is értették egymást.</p>
<p>– Hát diktando tud-e audiat irni? kérdé hirtelen sarkon
fordulva, patvaristájától.</p>
<p>– Bizony tudok azt is.</p>
<p>– No hát irjon!</p>
<p>Azzal elkezdett a szobában alá s fel járkálni s nem szólt egy
szót sem. Egyszer aztán azt kérdi tőle:</p>
<p>– No hát leirta, a mit diktáltam?</p>
<p>Majd kigúnyolta volna csunyául, ha azt hallja tőle, hogy hát mit
irtam volna? ha nem hallottam semmit!</p>
<p>Az lett volna rá a felelet, hogy «audiat semmit se tud, ha csak
azt tudja leirni, a mit fennhangon diktálnak».</p>
<p>De a helyett Biróczy kiverte a tollát az asztalhoz s azt felelé
egész készséggel: «igen is leirtam».</p>
<p>Olvassa fel hát, hadd hallom! szólt Korcza úr, zsebébe dugva
kezeit s két kurta lábát szétterpesztve.</p>
<p>Biróczy olvasott:</p>
<p>«Exmissio. Melynél fogva dominus Alexander Biróczy egyszer
mindenkorra kiküldetik, hogy az általa nagyon kedvelt fuvó
instrumentumon, a borlopón, az asztalhoz megkivántató bornak a
hordóból előmuzsikálásában fáradozzék; ellenben a vonó muzsikával,
vulgo «fürész», hegedüléstől, az ellen való antipathiája és rosz
lábai miatt fölmentetik; ez a hajdú dolga lévén.</p>
<p>Korcza úr nagyott prüszkölt nevettében.</p>
<p>– No nem bánom. De közbe iktatandó: az első functio alatt, a míg
a pinczében jár, fütyülni tartozik.</p>
<p>– Elfogadom.</p>
<p>– Nagyobb igazság kedveért. Minthogy már benne <span class=
"pagenum"><a name="Page_87" id="Page_87">-87-</a></span> vagyunk az
alkudozásban, jó lesz megismerkedni a hivatalbeli kötelességekkel.
Mondá Korcza úr s elővett egy kalendáriumot, mely a szegletén
áthúzott madzagnál fogva volt a falra akasztva; annak a belső üres
táblájára voltak feljegyezve a patvarista capitulationalis
föltételei, hogy feledékenységbe ne menjenek. Tehát:</p>
<p>«1-mo. Fizetés semmi.»</p>
<p>– Köszönettel fogadtatik.</p>
<p>«2-do. Borravaló a hajdué, accidentia a patvaristáé.»</p>
<p>– Kivéve, a hol megvernek bennünket; mert ott én szaladok
elől.</p>
<p>«3-tio. Ebéd, vacsora idehaza, egy pohár bor, reggelit hozhat
magának, ha van miből.»</p>
<p>«4-to. Ha a hajdú este le találja magát inni, akkor a patvarista
tisztítja meg a csizmákat.»</p>
<p>– Hát ha a patvarista megelőzi a hajdút e privilegiumában?</p>
<p>«5-to. Az aktákkal a principalist kisérni kell; ha a hajdú
hozza, hátul jön utánam, ha a patvarista, elől megy előttem. Nem a
rang végett, hanem hogy lássam, hogy nem veszít-e el belőlök
valamit?»</p>
<p>«6-to. Az asztalnál a pecsenyét a patvarista trancsirozza. Item,
bort hoz fel az asztalra a pinczéből.»</p>
<p>«7-to. Mikor pedig vendégek vannak az asztalnál, s a hajdú az
ételkörülhordással van elfoglalva: olyankor a patvarista ide
vigyázzon a szemöldökömre.»</p>
<p>– Hol van az? Kérem alássan.</p>
<p>– Kutya kutyánszki! Ha az egész világon senki sem látja is a
szemöldökömet, audiat tartozik azt látni, s mikor én így teszek a
szemöldökömmel (itt felfelé rántotta a szemöld-izmát), az azt
jelenti, hogy keljen fel s váltson tányért.</p>
<p>– Mikor pedig én így teszek a szemöldökömmel, mondá Biróczy,
vastag serteszemöldeit összevonva, az azt jelenti, hogy nem
váltok.</p>
<p>– Üm! Hát ez is a hajdúra marad? Jól van. 8-vo. <span class=
"pagenum"><a name="Page_88" id="Page_88">-88-</a></span> Mikor
úriszékre megyünk, velem jön, az úton el nem aluszik s vigyáz rá,
hogy a kardját el ne veszítse a kocsiból.</p>
<p>– Ez az én dolgom.</p>
<p>– «Ha sötét van, s rosz az út, a lámpást viszi a lovak
előtt.»</p>
<p>– Ez a hajdú dolga.</p>
<p>– De biz audiat dolga. A hajdú fogja olyankor a kocsit, hogy fel
ne düljön. 9-no. Az úri széken az elitélt deliquensek
megcsapatásánál számlája a botokat. 10-mo. Mind a két táblán minden
nap megtudja minő processusok vétetnek föl s kik a referensek.
11-mo. Határjárásoknál segít meglépni a meghuzandó vonalt. 12-mo.
Az érkező clienseket a várakozó szobában kellemesen distrahalja.
13-tio. Mikor alispán, vagy magas patronushoz ebédre vagyunk
hivatalosak, a hova a patvarista leül, ott az utolsó hely. 14-to. A
pipákat tisztán tartja. 15-to. Segít papmacskát szedni a kertben.
16-to. Ha hajtóvadászaton vagyunk, a nyulat utánam hozza. 17-mo. A
főispán urak által adandó bálokban, melyekben meg kell jelennünk,
azokkal a kisasszonyokkal, a kiket más tánczolni nem visz,
tánczolni a patvarista kötelessége.</p>
<p>– No, az az én dolgom.</p>
<p>– Hahaha! kaczagott Korcza úr, szegődöttje sánta lábaira
tekintve.</p>
<p>– No csak az az én dolgom.</p>
<p>– És végezetre tudatandó, hogy mikor csengetek, az a hajdúnak
szól, mikor pedig füttyentek, az audiatnak szól, s akkor egyszerre
ugorni és szaladni hozzám!</p>
<p>– Megértettem.</p>
<p>– És most, hogy mindjárt bele állítsam a functióba, itt van ez a
megintő levél, vigye el ezt tekintetes Balhásy fiskális úrhoz.</p>
<p>– Hol lakik? kérdé Biróczy.</p>
<p>– Pesten. Felelt rá a principális, s engedte Biróczyt neki
indulni, hogy keressen fel valakit, a kinek a lakása feltalálható
Pesten. <span class="pagenum"><a name="Page_89" id=
"Page_89">-89-</a></span></p>
<p>Jenőy két nappal későbben érkezett meg Pestre, mint Biróczy.</p>
<p>Ismét itt a mese a tekenős békáról és a nyúlról.</p>
<p>Azt elfeledte hozzá tenni Phaedrus a meséhez, hogy a «testudo»
kocsin jött a czélhoz, a «lepus» pedig gyalog.</p>
<p>Kálmán megtalálta ugyan zsebében a Sándortól odalopott pénzt; de
nem vette hasznát. Tudta honnan jön? s vissza akarta azt neki
küldeni. Az az ember volt, a ki tud ebédelni a vadkörtefa alatt; de
az ingyent csakis a vadkörtefától fogadja el.</p>
<p>A mint beszállt a «két kecskéhez», (az volt akkor a vidékiek
leglátogatottabb és legolcsóbb vendéglője s még most is meg van az
akkori bokharai állapotban; eltemetve azóta épült paloták
árnyékában) azonnal sietett az úti portól megtisztakodni;
szerencsére egyetlen finom ingét még a Tarnában kimosta, volt mivel
felváltania Csollán Berti rézingét, a mivel elégett ruháiért
kárpótolta.</p>
<p>Hanem hát a fiatal termeten minden ruha nyalkán áll, még ha meg
van is viselve.</p>
<p>Kapott ajánló levelére pontosan fel volt irva az asszonyság
lakása, a kinek pártfogására építette legközelebbi jövendőjét; a
czímzetnél fogva sok kérdezősködés nélkül rátalált a házra.</p>
<p>A mint belépett a czímzett lakásba, rögtön feltünt előtte a nagy
ellentét e között, meg a mit Gödényfalván látott.</p>
<p>Ott piszkos szolgáló fogadja, ha fogadja, a vendéget, meg
emberlehúzó komondor; de már az bizonyosan fogadja; itt
vállzsinóros inas nyitja az ajtót, sárga frakkban, piros
puliderben; ott dögbőrrel van végig teregetve a tornácz, sáros
csizmanyomok és mezitláb nyomok a soha nem sikált pallón, pókháló
minden szegletben, vaskályhák csövei a papirossal beragasztott
ablakon keresztül dugva, avas brinzadöböz az asztalon, legyektől
belepve, pipafüsttől keserű s penésztől savanyú minden szoba, a
falakról négy-rét hámlik a mész; a bőrszékekből kitolakodik a
tehénszőr, s a ragadós kilincshez félelem hozzá <span class=
"pagenum"><a name="Page_90" id="Page_90">-90-</a></span> nyulni:
itt pedig gobelin szőnyegek, damaszt függönyök, márvány kandallók;
drága vázák exoticus virágokkal, aranyozott butorok a renaissance
divat szerint s minden szobán végig vonul a magas régiók bűbájos
illata. Jenőy kezdett érteni valamit belőle, hogy férj és nő nem
laknak együtt!</p>
<p>Még jobban is megértette azt néhány percz mulva.</p>
<p>A komornyik megértve, hogy az ifju a «nagyságos úr»-tól jön,
levéllel, melyet maga akar átadni a nagyságos asszonynak, sietett
be urasszonyához bejelenteni a jövevényt, miután jól végignézte
annak öltözetét. Pesten nem igen volt már akkor bonton ez a
szabás.</p>
<p>Nemsokára visszajött a komornyik s inte Kálmánnak, hogy beléphet
az úrnő szobájába.</p>
<p>Ha lett volna ideje Kálmánnak körülnézni abban a belső szobában,
még jobban meglepte volna az abban uralgó választékos pompa; hanem
a meglepetés más oldalról várt rá.</p>
<p>Előtte állt a jó tisztes öreg asszonyság helyett, a kit Csollán
Berti «az én öregem»-ként emlegetett előtte, egy tizenkilencz éves
delnő.</p>
<p>Szép, deli, hódító alak.</p>
<p>Akkori idők divatja szerint szűk, testhez feszülő selyem
ruhában, mely a csodálatos szép idomokat szobrász mintájává
alakítá, s melynek alsó fodra, egy rózsafüzérből képezve, bokáin
felül láttatá picziny lábait. Karcsú dereka széles szalagövvel
átkötve, melyet nagy zománczos csatt szorított össze, felső
öltönyének duzzadt dudorai szabadon hagyták gömbölyű karjait, s
bámulásra méltó fehér nyakát és keblét. És aztán ez az igéző arcz,
az ifjuság hamvával! kissé hosszukás szája volt, felfelé hajló
szegletekkel, de ez is oly igézővé tette, s mosolyra vonultában
szerelemgödröcskéket támasztott orczáin; dúsgazdag gesztenyeszín
haja a la giraffe magas fésüre tűzve, még emelte hódító igézetét s
a hajat körülfonó vékony arany láncz egy gyémánt csillagot tartott
homlokára szorítva. <span class="pagenum"><a name="Page_91" id=
"Page_91">-91-</a></span></p>
<p>De mit gyémántcsillag e két szem közelében! Ki láthat meg
ezeknek fényétől akármi gyémántot?</p>
<p>A ki ezekbe a szemekbe néz, rögtön megérti belőlük, miért szól a
biblia a «vétkező szemekről?»</p>
<p>E vétkező szép szemek első tekintetére megtudta Kálmán azt, hogy
ő kicsoda? Férfi.</p>
<p>Oh az a furfangos csinytevő ott a vakolatlan házban nagyon
számított arra a megzavarodásra, a mibe ez a diákgyerek fog
keveredni, mikor ezek elé a szemek elé lép; de rosszul
számított.</p>
<p>Kálmán nem volt az az éretlen kedély, mely elveszti gondolatai
uralmát, mikor egy tisztes öreg asszonyság helyett, kinél
pártfogást keres, egy hódító divatnőt lát maga előtt; s ilyenkor az
nyomja le leginkább, hogy öltözete kopottas.</p>
<p>Kálmán azt érezte, hogy szíve egészen új, s lelki ereje gazdag.
Hanem azt vette már észre, hogy valami hamis helyzetbe jutott.</p>
<p>– Én nagyságod férjétől jövök. Sietett küldetését előadni.</p>
<p>– Férjemtől? Kérdé félig bámulat, félig nevetés hangján a delnő,
s oly kiváncsi tekintettel nézte végig a fiatal embert.</p>
<p>– Egy levelet hoztam tőle nagyságodnak.</p>
<p>– Nekem? Vajjon mit irhat?</p>
<p>– Úgy tudom, hogy az én csekély érdekemben: a miért előre is
bocsánatot kérek.</p>
<p>Kálmán átadta a hölgynek a hozott levelet.</p>
<p>Az sietve bontá azt fel, s látszott, finom ujjai mennyire
óvakodnak be nem szennyezni magukat a tintás tartalommal.</p>
<p>A míg a delnő végig olvasá a levelet, szép arcza a harag
sötétveres estpirjától kezdett lángolni egyszerre.</p>
<p>A nő olvasott a levélből, az ifju olvasott a nő arczából, s most
már ő is tudta, hogy mi van abban a levélben? S most már ő rajta
volt a sor elpirulni és szemeit lesütni. <span class=
"pagenum"><a name="Page_92" id="Page_92">-92-</a></span></p>
<p>A mint a hölgy végig olvasta a levelet, szikrázó szemekkel
tekinte annak átadójára. Hanem a harag villámai elpihentek e sötét
szemekben, a mint az ifjut elpirulva, lesütött szemmel látta maga
előtt.</p>
<p>Egy ifju, a ki elpirul és lesüti szemeit egy szép hölgy
tekintetétől!</p>
<p>Midőn Kálmán ismét feltekintett, már nem látta a hölgy arczán a
haragpírt, szemeiben a neheztelést. Ismét a szép vétkező szemek
voltak azok; a mik előtt színt változtat a csillag és bűbájtól
reszket. Kivált, ha az a csillag a szívben van.</p>
<p>– Jól van, mondá a hölgy, összehajtva a levelet. Kérem, üljön ön
le.</p>
<p>Azzal maga a szófára ült le, s mutatta Kálmánnak, hogy foglaljon
vele szemközt a karszékben helyet.</p>
<p>– Férjem ajánlja önt a levélben, mint tehetséges ifjut, hogy
sorsáról gondoskodjam. Levelét nem olvasta fel önnek?</p>
<p>– Nem.</p>
<p>– Haha! különös. Én nem tudom kitalálni, hogy mi úton
gondoskodhassam én az ön sorsáról?</p>
<p>– Én sem.</p>
<p>– De valamit mégis gondolt ön, mikor férjem ajánlatát
fogadta.</p>
<p>– Azt gondoltam, hogy nagyságodnak vannak becses
összeköttetései, a kiknél egy dolgozni kész fiatal embert valami
alkalmazásra ajánlhatna.</p>
<p>Már eltagadta azt, hogy épen nála akart magántitkári állomást
szerezni.</p>
<p>– Teszem föl egy magántitkári állomást? monda a delnő.</p>
<p>Az ifju némán inte fejével.</p>
<p>– S elfogadná ön azt bárminő körülmények mellett?</p>
<p>Már erre nem felelt.</p>
<p>– Várjon ön: szólt a hölgy; egy jó gondolatom van. Irok
ügyvédemnek, s ön szíves lesz a levelemmel hozzá fáradni.
<span class="pagenum"><a name="Page_93" id=
"Page_93">-93-</a></span></p>
<p>Azzal iróasztalához lebbent, s leült háttal Kálmán felé, s
elkezdett levelet irni.</p>
<p>Sokszor kinézett a levélirásból s Kálmán úgy vette észre az
átelleni tükörből, hogy azok a szép szemek olyankor mindig az ő
arczán függnek.</p>
<p>Végre elkészült a levél, a delnő egy boritékba tette azt a
férjétől kapott levéllel, s valami finom kis hártya ostyával
leragasztá a boritékot.</p>
<p>– Itt van, fogja ön; szólt Kálmánhoz. Ügyvédem majd meg fogja
önnek mondani, hogy mit tegyen.</p>
<p>A levélboritékot rosszul ragasztá le a hártya-pecsét, egészen
felvált róla. Kálmán a papirhoz szorítá azt hüvelykével, hogy
jobban leragadjon. Ha akarta, elolvashatta volna. Talán azért is
volt olyan könnyen lezárva, hogy olvashassa el.</p>
<p>Sietett távozni a szép szemek fényköréből.</p>
<p>– Viszontlátásig; mondá a delnő s szivélyesen nyujtá neki kezét
az eltávozáskor.</p>
<p>E delejes, e bűbájos melegű szorítás e bársonypuha kéztől többet
elmondott az ifjunak, mint a mennyit az irott sorokból meg lehetne
tudni. A szép hölgy neki valóban nagy jóakarója.</p>
<p>Egy perczig úgy jött Kálmánnak, hogy ennyi jóakaratért talán
illendő is volna megcsókolni azt a jóltevő szép fehér kezet; hanem
azután csak azt mondta magában: «majd csak mégis inkább a nagyanyám
kezét csókolom meg, a ki elébb arczul fog ütni!»</p>
<p>Kálmán semmi különös dolgot nem talált benne, hogy a delnő által
irt levél czímzetén Korcza fiskális úr nevét olvasta. Ugyanahhoz
kapott Sándor pajtása is ajánló levelet Csollán Bertitől. Azt
mondta, hogy az neki családi ügyvédje, akkor természetes, hogy a
nőnek is ugyanaz az ügyvédje. Azután a levél hártyapecsétjéről
olvasta le a nevet, mely arany betükkel volt odanyomtatva. Ez a név
«Katinka». Biz ezt eddig is tudhatta, ha akarta. Csollán Berti
levelének a czímzetén is ott állt a «Katalin». <span class=
"pagenum"><a name="Page_94" id="Page_94">-94-</a></span></p>
<p>Csakhogy a «Katalin», és a «Katinka» most már két különböző
fogalom!</p>
<p>Véletlenül esett, hogy midőn Korcza fiskális urat felkereste
Kálmán, Biróczyt épen útban találta. Annak a Curián kellett valami
után leskelődni. Az ajtóban találkozók közt rövid volt a szóváltás.
Sándor tudatta Kálmánnal, hogy őt a fiskális elfogadta
joggyakornokának, s neki tetszik ez az ember; azzal bevezette
principálisához s egyedül hagyta Korcza úrral.</p>
<p>Kálmán kissé el volt még fogulva, mikor a levelet átadta az
ügyésznek. Ilyenkor legerősebb divináló tehetsége van a gyanunak.
Kálmánban pedig egyébkor is erős keveréke volt a képzelemnek és
éberségnek.</p>
<p>Aztán meg Korcza úrnak az ábrázatja egészen arra való volt, hogy
a ki meg akarja tudni, hogy mi van most a fejében, azt szépen
leolvashassa a vonásairól. Azok egy eleven telegráf mozdonyai
voltak.</p>
<p>A mint a férj levele kiesett az asszony leveléből, az első
perczben az az ijedtség látszott a képén, amit elképzelhet
mindenki, ha egy ügyvédnek azt mondják, hogy két gazdag pörlekedő
cliense egyszerre kibékült egymással. Hanem azután ránczba szedte a
képét, s maga elé tette mind a két levelet, lesimítva róluk a
porzót. Az egyik persze kőporral volt behintve, a másik
aranyporzóval.</p>
<p>A dátum szerint a férj levele volt az első, azt olvasta elébb
végig.</p>
<p>Mikor belekezdett, csunyául félre húzta a száját, mintha nem
tetszenék neki a dolog, s minden sor olvasása után félretekintett
az előtte álló ifjura, végigméregette szemével, még pedig úgy, hogy
az egyik szemét behunyta, mint a hogy a műértők szokták egy kép
perspectiváját megitélni. Egyszer az orrához is kapott s alig tudta
a markába eltakarni a nevetés vágyát; majd meg felhúzta a két
vállát egész a füléig, mintha el akarna bujni saját háta mögé. S
mikor végére ért, nagyokat csóvált a fején, sokáig úgy felejtette a
száját, hogy az alsó ajkával befogta a felsőt; <span class=
"pagenum"><a name="Page_95" id="Page_95">-95-</a></span> mintha
azon tanakodnék, mi lesz ebből. Azután felvette a delnő levelét, s
amint azt olvasni kezdte, mind a tíz ujja szétmeredt.</p>
<p>Most már mind a két ajkát behúzta a fogai közé, szemeit a
lehetségig kimeresztve, s utoljára, mikor készen volt a levéllel,
úgy feltolta az összecsücsörített ajkát az orráig, mintha azt a fél
bajuszát okvetetlen fel akarná színi. Mindezek után pedig nagyott
kunczogott az orrán keresztül, s olyan nyájas képet csinált Kálmán
felé, mint egy erdei manó.</p>
<p>– No, öcsém uram, hát magát csak ide küldték mi? Hát mért
küldték, mi? Hát mért küldték ide? szólt meghuzogatva az orrát, s a
száját nyitva hagyva, mintha már a nyelvén volna a további
mondás.</p>
<p>– Hogy miért küldtek ide? azt nem tudom; hogy miért jöttem ide,
azt tudom.</p>
<p>– Én megmondom. Magának szép szerencséje akadt. Egy szép
asszonynak secretarius kell. A férj küld neki egyet, s az
asszonyság elfogadja az ajánlottat s elküldi a fiskálisához, hogy a
salarium felett egyezkedjék vele. Magának szép tehetségei vannak e
hivatásához, he?</p>
<p>– Nincsenek uram, felelt Kálmán s most már nem pirult, hanem
sápadt. Nem azért jöttem uram önhöz. Nekem balesetem volt, mely
miatt el kellett az iskolát hagynom. Énhibám, nem szépítem. Hasonló
sors érte egy barátomat is, s talán épen annak is én vagyok az oka.
Ez a barátom most önnél joggyakornok.</p>
<p>– Ah a Biróczy! Hát conscolárisok?</p>
<p>– Voltunk, míg ki nem csaptak. Én többet tanultam mint ő, azért
ő mégis mindig többet tudott, mint én. – Tudta az életet. Tőle
tanultam meg, hogy balsorsunk nem helyrehozhatatlan. Az iskolából
ki vagyunk tiltva; de ha magántanulmány útján elvégezzük a
félbeszakított jogi tudományokat, s ha a tanári magyarázatot
pótoljuk a gyakorlati év útmutatásaival, magánúton is tehetünk le
vizsgát s azután járulhatunk censurához. Ezt tőle tanultam
<span class="pagenum"><a name="Page_96" id=
"Page_96">-96-</a></span> meg; s követni akarom. Azért jöttem
önhöz, hogy megkérjem, midőn Sándor barátom gyakornoki éve lejár s
ő a királyi táblai jegyzőségbe lép át, kegyeskedjék engemet ide
fogadni ő utána joggyakornoknak.</p>
<p>– Hehej öcsém? Énhozzám akar maga jönni patvaristának? Tudja-e
hogy az nagyon rosz mulatság? Az én patvaristám nem bálból ki,
bálba be! nem biliárdozni napestig a hét választónál; nem
nyulászni, kacsázni, nem czifra szalüppök után szaladgálni; hanem
körmölni, tollat rágni! Azután az én természetem kiállhatatlan
természet. Én az úrfit, mikor legjobban mulathatnék, akkor fogom be
a legnagyobb dologba; mikor legczifrábban felöltözött, akkor küldöm
a legnagyobb sárba; én agyon boszantom az úrfiakat s fát vágatok
velük, mikor unják magukat.</p>
<p>– Mind tudom én azt, szólt szelid mosolygással Kálmán. Híre van
fiskális úr tréfáinak meszsze földön; hanem annak is híre van, hogy
keze alól kerülnek ki a legjobb prókátorok, hogy itt lehet
legtöbbet tanulni. Én ide akarok jönni, ha ön elfogad.</p>
<p>– Ah? S nem akar maga beállni magántitkárnak egy szép
asszonyhoz? No jó. Nem szóltam semmit. Hát most mit akar tenni?</p>
<p>– Haza megyek elébb a nagyanyámhoz s megkisértem őt
kiengesztelni. Nehéz lesz, mert ő igen szigorú asszony.</p>
<p>– Hagyja el, tudom, ismerem a nagyasszonyt. Én ne ismernék
valakit Magyarországon, a kinek valaha pöre volt a királyi táblán?
Pedig a nagyasszonynak sok pöre volt. Ő ismer engem jól. No majd
irok én egy pár sort a nagyanyjának. Ne hőköljön vissza. Nem vagyok
én Csollán Berti. Majd olyan dolgot irok neki, a mitől
kiengesztelődik. Hát csak nem fogadja el, a mit ajánlottak? nem? Ez
különös, nagyon különös: de hát jól van. Hát csak jöjjön vissza
hozzám egy esztendő mulva. Addig pedig tanuljon sokat. Különösen
koplalni megtanuljon; mert én nálam nagyon rosszul él a patvarista.
<span class="pagenum"><a name="Page_97" id=
"Page_97">-97-</a></span></p>
<p>De már azt a kézszoritást férfiasan visszaadta Kálmán, a mi e
szavakat kisérte.</p>
<p>– Még egy kis elintézni valóm van, mondá. Ez az én bohó barátom
Sándor, mikor legutóljára együtt háltunk, a pénzét megosztva,
álmomban, tudtomon kivül a zsebembe csempészte. Visszahoztam azt.
Idáig nem költöttem el belőle semmit, magamnak is volt, azt ő nem
tudta, s egy nap alatt már otthon leszek. Kérem önt, szíveskedjék
ezt majd neki általadni: ne most, ne úgy, hogy én azt visszahoztam;
ridegségnek venné részemről.</p>
<p>– Ahám! Értem. Majd úgy apródonkint adogatom ki neki. Mikor
egyszer-egyszer elfogy a fraternek a pénze. De hát vallja meg, mért
hagyja maga ezt a pénzt nálam?</p>
<p>Kálmán huzódozott a felelettől.</p>
<p>– Kitaláljam? Ez abból a pénzből való úgy-e, a mit az a nagy
kópé Csollán Bertitől nyert kártyán?</p>
<p>– Abból.</p>
<p>– S magának öcsém nem volt még olyan pénz a zsebében a mit
kártyán nyert, s nem akar olyat magával hordani? Furcsa gyerek. De
furcsa egy gyerek.</p>
<p>A fiskális sokáig elóggott-móggott rajta, hogy már minek jönnek
ilyen csodabogarak is a világra, aztán megveregette a vállát
Kálmánnak.</p>
<p>– No csak menjen hát haza, öcsém, a nagymámihoz; mire hazaér, az
én levelem is ott lesz. Aztán egy esztendő mulva szivesen látom, ha
ugyan mind a ketten élünk. Én ugyan élek, azt tudom; én száz
esztendeig élek, hanem az ilyen fiatal vér hamar elpusztul: egy
táncz, egy lóról leesés, egy párbaj, szerelmi historia, s vége van.
No hát vigyázzon magára. Mégis csak szeretném tudni, hogy mi lesz
időjártával az ilyen fiatal csontból, a ki egy nap kétszer utasitja
vissza a «Herz-Dáma» szerencsekegyét?</p>
<p>Ezt az utóbbit már akkor mondta el Korcza úr, mikor Kálmán a két
ajtó között volt, s még azután is motyogott magában, a füle mellé
dugott tollat a szájába fogva keresztül, s fel s alá járkálva a
szobában, egyik kezébe fogta <span class="pagenum"><a name=
"Page_98" id="Page_98">-98-</a></span> az egyik levelet, a másikba
a másikat, s tanácskozott a szájába fogott tollal.</p>
<p>Már most én ezzel az egyik levéllel agyonüthetem az egyik félt,
a másik levéllel a másik félt… Vajjon melyiket üssem agyon?</p>
<h2>AZ ÉDES OTTHON.</h2>
<p>Ifju barátom, ki e sorokat olvasod, hidd el nekem, hogy sohasem
fogsz olyan nagy úr lenni, mint a milyen most vagy.</p>
<p>Mikor hazamégy az édes otthonba, őszi tanév dicséretes bevégezte
után.</p>
<p>Otthon úgy várnak, mint egy királyt.</p>
<p>Az egész év munkájából, fáradalmaiból, nélkülözéseiből te semmi
részt nem vettél, csak a szüretre jösz. Szőlőtő, gyümölcsfa rakott
áldással vár reád, pedig nem ápoltad.</p>
<p>Hugaid, öcséid, már a kapuból várják jöttödet; ölelnek,
csókolnak, beléd csimpajkoznak mikor megérkezel: apád, anyád
zokogva szorítnak karjaik közé. Pedig nem hoztál nekik semmit; csak
magadat.</p>
<p>De milyen nagy darab kincs vagy te magad otthon.</p>
<p>Elbámulnak rajtad, mekkorát nőttél! már a szakállad is ütközik,
egész férfi lett belőled.</p>
<p>Az egész ház a tied!</p>
<p>Minden ebédnél ott találod kedvencz ételeidet az asztalon; nem
felejtették még el, hogy mit szerettél olyan nagyon?</p>
<p>Ruhádról, fehérnemüdről más gondoskodik; akarják, hogy deli
légy.</p>
<p>Apád komolyan beszél hozzád, mint rangbeli férfihoz, s
megajándékoz ősi pecsétnyomó gyűrűjével; most már érdemes vagy,
hogy rád bizassék e klenodium; anyád sír ha rád néz s mosolya
ragyog könyein keresztül; testvéreid bámulnak. <span class=
"pagenum"><a name="Page_99" id="Page_99">-99-</a></span></p>
<p>A cseléd, ki elmeneteledkor neveden szólított, most már ifju
úrnak czímez.</p>
<p>Kutya, macska fölkeres, hozzád törleszkedik, kezedet nyalja.</p>
<p>Egész nap kedvedet keresik; kivánságaidat ellesik, mire
kigondoltad, már teljesítve van.</p>
<p>Mikor alunni akarsz, csizmádat lehúzzák; aztán lábujjhegyen
járnak a háznál, mukkanni sem szabad senkinek, míg te alszol, míg a
szomszédszobából áttörő kávéillat föl nem ébreszt.</p>
<p>S ez így megy mindennap.</p>
<p>Tied az egész ház. Mit? ház? az egész város.</p>
<p>Mikor kimégy az utczára, most már karodba fogóznak családod
tagjai, te vezeted őket. Fenhordod fejedet. – A szemközt jövők
nyájasan és irigykedve köszöntenek. Egy-egy ablakot lopva
kinyitnak, s utánad kandikálnak fiatal gömbölyü leányarczok zöld
levelű virágcserepek közül. Tekintélyes férfiak az utcza tulsó
végéről átkiáltják hozzád az alászolgáját. Régi tanáraid
találkoznak veled, s elszörnyednek, ha veled egy óráig beszéltek,
mennyi tudományt felszedtél azóta! Magasról tekintesz le szegény
jámbor öreg urakra, milyen messze lenn maradtak alattad!</p>
<p>Hát még az élet rózsái, a leányok! Mindnek meg van engedve, hogy
szerelmes legyen beléd. Hivott vendég vagy minden lányos háznál, s
az évek előtti gyermek játszótársnét látod előtted elpirulni, mikor
vele találkozol. Nem esik meg mulatság nálad nélkül; minden
asszonyságnak lehetséges fia, minden kisasszonynak nem lehetetlen
vőlegénye vagy; cotillionban előtánczos vagy, fülig szerelmes vagy;
reggelig tánczolsz, belebetegszel: város minden orvosa siet a
náthádból kigyógyítani; kimégy az utczára, minden ember örül, hogy
meggyógyultál; a pap tudatja veled, hogy hétfőn reggel imádkozott
szerencsés meggyógyulásodért az egész gyülekezettel egyben. Megint
csak elmégy mulatni; most már gyöngéden figyelmeztet valamennyi
szép tánczosnéd, hogy ne rontsd meg magadat, s azért <span class=
"pagenum"><a name="Page_100" id="Page_100">-100-</a></span> mégis
csak tánczol veled. Régi gavallérok sárgulnak az irigységtől
hódításaid miatt: az ifjabbak bálványoznak. Élczet mondasz:
mindenki kaczag rajta. Csak egy nem, a kinek a rovására kaczagnak.
Azzal természetesen párbajt vívsz; természetesen mind a ketten
kaptok egy sebet. Lefektetnek, ápolnak, ajtód kilincsét egyik
látogató a másik kezébe adja, minden úrnő tudakozódtat hogyléted
felől. – Apád fejét csóválja; «ménykü gyerek vagy!» Ő is ilyen volt
ifju legény korában. Anyád feddi érte, hogy mondhat ilyet; hátha
megöltek volna? «Mit? Tégedet? Dejszen az nem megy olyan könnyen».
Harmadnapra fölkelsz. Karod fekete selyemkendőbe kötve. Ugy mégy ki
az utczára.</p>
<p>Mindenki gratulál, s balkézzel szorítsz kezet, mert a jobbal nem
lehet. De még ellenfeled most is fekszik. Hah az kapott egyet! A
város hőse vagy. Mindenki bámul, imád, szeret.</p>
<p>És senki sem kér még tőled semmit!</p>
<p>Barátom, ifju legény, örülj ez interregnum napjainak; mert ilyen
nagy úr nem fogsz lenni azontúl soha.</p>
<p>Hanem mindez persze megfordítva van, ha úgy kerülsz haza, hogy
az iskolából kicsaptak.</p>
<p>Hja persze, az egészen más találkozás.</p>
<p>Mindenki szájában eláll a szó a rémülettől, mikor belépsz az
apai házhoz. Mogorva képedről olvassák, mi hozott haza? Héj
korbács, héj nádpálcza! ugyan emlegetnek szaporán. Anyád sírva
fakad, s kezeit tördeli, apád fenyeget, hogy csak madársrétre ne
volna töltve a puskája, mindjárt meglőne vele.</p>
<p>Azt sem tudod, melyik szögletében a háznak húzd meg magad, mégis
mindenki szid. Ruhád szakad, inged szennyes, senkit sem mersz
kérni, hogy segítsen rajtad, senki sem tartozik vele.</p>
<p>Apád ha megszólít: a neved «szamár». Mindenki «Te»-nek nevez, s
olyan megvetőleg tudja azt kimondani. Az asztalhoz nem hiv senki;
szégyenszemmel sompolyogsz <span class="pagenum"><a name="Page_101"
id="Page_101">-101-</a></span> oda, s elnyeled a keserüséget, ha
egy ételből neked már nem marad. Utolsó vagy, a kis öcséd után
következel.</p>
<p>Kérdezgetik tőled, hogy csizmadia akarsz-é lenni, vagy
lakatos?</p>
<p>Akárhová állsz, ott útban vagy valakinek. A tányérváltást sem
bízzák rád, mert azt is eltöröd.</p>
<p>Ha köhögsz, ha beteg vagy, az is a te bűnöd. «Rosz pénz nem vész
el.» Ez a diagnosis, meg az orvosság, a mitől meg kell
gyógyulnod.</p>
<p>Az utczán a falhoz lapulva sompolyogsz, s kikerülöd, ha ismerőst
látsz; úgy sem fogadná a köszöntésed. Szép leányok, ifju
játszótársak nem látnak meg, ha melletted ellebbennek;
szolgálóiknak sem mersz legyeskedni, mert félsz, hogy a
vargalegény, ki elébb járt ott, rajtakap s megdögönyöz s az is a
tied lesz.</p>
<p>Még a házi kutya is megugat.</p>
<p>Még a gyümölcsfa sem kinál meg. Az is tudja hogy téged kicsaptak
s nem bolond, hogy teneked ingyen körtét teremjen.</p>
<hr class="tb" />
<p>Ez utóbbihoz hasonló kedélyállapotban közelgett az ősi ház felé
Kálmán.</p>
<p>Az ősi ház egy kis városban feküdt, mely nem kereskedelmi hely,
hanem inkább gazdasági nagy tanya: nevezzük K...nak. Sok ilyen
betűvel kezdődő városunk van.</p>
<p>A Jenőy ház egy hosszú földszinti épület, □ formára építve, az
udvar szárnyát a cselédség lakja.</p>
<p>Az öreg Jenőyné igen tüzes gazdasszony, pedig már a hatvan éven
felül jár; a haja már fehéredik, de az arcza még most is piros.
Soha orvosra, gyógyszerre a maga bajáért nem költött.</p>
<p>Hatalmas, férfias egy asszony. Már boldogult férjét is oly
kordában tartotta, hogy az öreg úrnak mindent kéztől kellett várni,
s soha egy márjásnál többet nem kapott a zsebébe, mikor kiment.
Halála után pedig egészen az <span class="pagenum"><a name=
"Page_102" id="Page_102">-102-</a></span> özvegy vitte a
gazdaságot, a pöröket, s félelme volt minden lusta cselédnek,
minden pörhuzó prókátornak és az egész dicasteriumnak.</p>
<p>Két fia maradt. Az egyik: Lőrincz, anyja kivánsága szerint a
katonasághoz adatott, ott ember lett belőle; megházasodott a
külföldön, el is esett a külföldön, a neje is utána halt, ezeknek a
fiuk volt Kálmán.</p>
<p>A másik fia Bénjámin, vagy a hogy az egész világ hívja: Béni
bácsi.</p>
<p>Ez a legártatlanabb teremtése a világnak.</p>
<p>Jenőyné, hogy nagyobbik fiáért kárpótolja anyai szívét, kit oly
meszsze eleresztett, s kit oly ritkán látott, ezt a kisebbiket
aztán egészen otthon tartotta, otthon nevelte a saját szárnyai
alatt, s Béni bácsi már Isten jóvoltából 47 esztendős s még a
városból sem volt ki az anyja nélkül, s még minden estve elmondja
az imádságban, a hogy gyermekkorában tanulta: a «szegény bűnös
fiacskádat», s hozzá teszi: «szerencsés jó éjszakát kivánok kedves
édes anyácskámnak, kedves édes apácskámnak!» holott ez utóbbinak
már húsz év óta meg van adva az ő legcsendesebb éjszakája; de már
Béni bácsinak rájár a szája s új imádságot tanulni nagy dolog
volna.</p>
<p>Béni bácsinak nagyon nehéz feje van. Gyermekkora tizedik éveig
nem engedte az anyja, hogy valami betűismerkedéssel háborítsa testi
növekedését: igaz, hogy nagyon nehezen is akart nőni. Akkor aztán
nevelőt hoztak a házhoz, a ki nagy nehezen rávette, hogy higyje el
neki, milyen nagy különbség van az A meg a B között. Szép idő
került bele, mig azután abba is beleoktatta, hogy ha az ember a
három ujja közé fog egy fekete lébe mártott végű ludtollat, s azt
egy fehér papirlapon hol fel, hol le taszigálja, utoljára csak jön
ki belőle valami, a miről más ember kitalálja, hogy ez nem
macskanyom. Sőt nagy kamasz korára annyira vitte a jó instruktor,
hogy még magánvizsgára is meg merték invitálni a helybeli conrector
urat, ki is, hogy az algebrából alaposan megexaminálja az
<span class="pagenum"><a name="Page_103" id=
"Page_103">-103-</a></span> úrficskát, azon mnemotechnikai
feladványt tűzte ki eléje, hogy «hányszor van meg az egy a
kettőben?» A mire Béni úrfi nagyon hült képet csinált. «No hát hány
lába van magának?» jött egy másik kérdéssel segélyére a conrector.
«Kettő!» felelt örvendő találékonysággal Bénike. «S hány lábam van
nekem?» feszegeté tovább a conrector. «Négy!» A conrector ur aztán
nem is volt kiváncsi többet megtudni az examinandustól, hanem
megette az örömebédet, felvette a két tallért s kiadta a Bénikének
a bizonyítványt classis primával, mehet vele a felsőbb humaniorum
cursusba.</p>
<p>Innentul mindig válogatott magántanítói voltak, kiket
præfectusoknak czímeztek. Otthon tanítottak neki mindent. Jól
megtanították mindenre. A magánvizsgán pompás ebéd, busás
honorarium várta a vizsgáló deputatiót, s Béni bácsi mindenünnen
szerencsésen meghozta a classis primæ bizonyítványt. Még az ügyvédi
censurán is átesett, s ha lehet hitelt adni a rágalmazóknak, ő vele
történt az meg, hogy mikor a királyi személynök kérdezte tőle, mit
tud a «Nota Rákóczyána»-ról? azt felelte neki, hogy «a szövegét nem
igen tudom, de elfütyölöm, ha tetszik».</p>
<p>– «No hát fütyülje el» – s kapott sufficienst.</p>
<p>Az anyja akkor is fenn volt vele Pesten, mert a nélkül a kardját
is bizonyosan a jobb oldalára kötötte volna fel.</p>
<p>A diplomával együtt aztán a jó asszonyság ismét bepakolta a
fiacskáját flanell közé, s vitte haza, ügyelve rá, hogy meg ne
fagyjon az úton.</p>
<p>Odahaza pedig, egyszer meglévén a diploma, kijárta az asszonyság
a főispánnál, hogy Bénikáját a legközelebbi generális gyülésen
nevezze ki assessornak. Ezzel aztán egész emberré lett téve. Nem is
volt oly szorgalmatos látogatója a sedriáknak és congregatióknak
több, mint Béni bácsi, kit gyermeki örömmel töltött el az a
büszkeség, hogy ősapja ezüstös kardját olyankor felkötheti, s úgy
mehet végig az utczán, maga magát jobban megbámulva, mint mások.
Tartá pedig magát a zöld asztalnál az arany hallgatás jelmondata
mellett. <span class="pagenum"><a name="Page_104" id=
"Page_104">-104-</a></span></p>
<p>Vette azt észre a jó öreg asszonyság, hogy milyen nagyszerüen
ütött ki a dédelgető nevelés a kisebbik fián; de már nem
segíthetett rajta. A biz az ő hibája volt. Hozzá szoktatta, hogy
semmit ne tegyen mást, mint a mit az anyja parancsol, a mit az
megenged, s nem volt annyi önmagától születő gondolat benne, hogy
egy levelet irt volna valakinek, ha csak nem diktálta valaki.</p>
<p>Ezt a hibát helyre akarta hozni az unokájában Jenőyné asszony.
Annak a neveléséhez egészen ellenkező rendszert szabott. Utalva is
volt a természettől, mely a Kálmán gyereknek nagyon sok önfejüséget
adományozott. Ebben már a nagyanyja vére uralkodott. Ez nem tűrte,
hogy mondják neki, mit tegyen? megtette magától is, a mi az ő dolga
volt, ha nem mondták, hogy tegye; de ha mondták, nem tette meg.
Lángesze volt, de a mihez nem volt kedve, azt ha előlhátul
«szamarat» akasztottak is a nyakába, még sem tanulta meg. Ezt a
fiut úgy nevelé nagyanyja, hogy szokjék az élethez. Leküldé
Debreczenbe a főiskolába, járjon együtt a többi szegény fiukkal;
tanulja meg, mi a diák élet? Hadd járjon légácziókba, prédikáljon,
tanulja meg, hogy kell emberekkel bánni? tanulja meg, mit tesz
keservesen kenyeret keresni? Hadd utazza be az országot gyalog;
hadd lesse el másoktól, mint kell bajos állapotokból kivágni magát
az embernek? Pénzt csak annyit adott neki, a mennyi szükséges volt.
Tudtára adta, hogy a míg ő él, addig nem kap semmit. Ő pedig soká
fog élni, az ő halálára ne számítson. Törjön magának pályát az
életben. Majd azután, ha nagy ember lesz, ha állást foglal a
világban, akkor megkapja nagyanyja gazdag birtokát, s lesz igazi
úr. Hanem elébb szolgáljon rá.</p>
<p>S nem volt ez rosz rendszer; sok derék ember vált e világban
ezen az úton; a ki életre való volt, annak nem ártott az, ha minél
meszszebbre elküldik a rokonok közül.</p>
<p>Csak ez a végzetes baleset ezzel az iskolai botránynyal ne
kuszálta volna össze az egész jól indult tervet.</p>
<hr class="tb" />
<p><span class="pagenum"><a name="Page_105" id=
"Page_105">-105-</a></span></p>
<p>Béni bácsi épen kinn pipázik a folyosó alatt egy falóczán
heverészve, nem azért odakinn, mintha föltette volna magában, hogy
a tüzes taplóval felgyujtsa a kendert, a mit most az udvaron a
leányok tilolnak és gerebenyeznek, a mi könnyen megtörténhetik;
hanem azért, mert a mama odabenn a szobában nem türheti a
pipafüstöt. A ki pipázni akar, annak «ottkinn tágasabb!»</p>
<p>Béni bácsi termete nem magas, különösen kurták a lábai. Hanem a
mit termetben megvont tőle a természet, ugyan kiadta neki fejben.
Az nagy, hosszú és széles. Abban bizony, a mi a lokalitást illeti,
elférne sok tudomány. Nagy kopasz homloka egész a tarkójáig tart
már, de azért védve van jól, télen nyáron jó meleg taplósipkával, a
mi soha sem szakad le a fejéből, csupán csakhogy a szobában, az
édes mama, vagy a vendégek iránti tiszteletből, hátra felé
fordított ellenzővel teszi a fejére. Arcza valamivel vénebbet
mutat, mint a milyen, kicsiny, összehunyorított szemekkel, növésnek
indult orral, s a fejétől messze elálló hall-élet műszerekkel;
széles szája örök mosolygását elősegíti a harcsabajusz, egész szája
mentében rövidre nyirva s a végein hosszura eresztve, s mindezekhez
járúl kiegészítésül egy hosszú, izmos áll, mely olyan hosszú, hogy
mikor a nyakravalóját felkötik, fel kell tartania a fejét az ég
felé, hogy az állát oda ne kössék. Mert még most is a mama köti fel
a nyakravalóját; a mit egyébiránt indokol azon kor divatja, mely
azt követelte, hogy kilencz rőf hosszú legyen a nyakravaló, a minek
felkötéséhez aztán vagy baráti segítség kellett, vagy a ki egyedül
volt, az ajtókilincshez kötötte a nyakkendő egyik végét s aztán
messziről neki kezdve ugy forgatta bele a nyakát ebbe a pólyába;
aztán a két végét hátul a nyakacsigolyáján kötötték csombókba.
Tehát azért ne tessék senkit megitélni.</p>
<p>Midőn pedig legjobban pipáznék Béni bácsi s semmi egyéb baja nem
volna, mint az, hogy ha az a dohány innen a zacskóból ma elfogy,
holnap megint másikat kell vágni: <span class="pagenum"><a name=
"Page_106" id="Page_106">-106-</a></span> lát maga elé jönni egy
alakot, a kiről úgy tetszik neki, mintha ismerné. Ez az! De bizony
nem az! bizony csak az.</p>
<p>Kálmán öcscse közeledett felé.</p>
<p>Hát biz az kissé meg volt viselve a hosszú gyaloglástól, aztán
máskép is el volt változva az arcza; de azért csak mégis ráismert
Béni bácsi, s jól esett az ábrázatjának, hogy valami oka van
nyájasan mosolyogni, midőn úröcscsét megismeri; fel is kel a
padról, elébe megy; s pipáját kivéve szájából, jobbról-balról
szolgál neki egy-egy kapa-dohány illatú csókkal.</p>
<p>– Hozta Isten. Kedves uramöcsém. Hát már megint ünnepek
vannak?</p>
<p>Béni bácsi nem gondolt egyebet, mint hogy a római pápa az ő
kedvéért most még egy sátoros ünnepet állított be az esztendőbe.
Annak is azért örült olyan nagyon, mert a mama egy új redingótot
csináltatott neki, s azt igérte, hogy azt a legelső ünnepnapon
felveheti; de hamarább nem. Szörnyen örült pedig, hogy ő is kap már
egyszer ilyen módi franczia ruhát, a mi a sarkát veri.</p>
<p>– Nincsenek biz itt semmiféle ünnepek, édes urambátyám, mondta
Kálmán; hanem hazajöttem, mert kitiltottak az iskolából.</p>
<p>Béni bácsi megrettent nagyon. Hol nevetésre, hol komolyságra
nyúlt az arcza.</p>
<p>– Ah maga tréfál. Ne tréfáljon no! Hallja no. Ugye nem igaz?</p>
<p>– Nagyon igaz biz az, kedves Béni bácsi; különben nem volnék
most itthon.</p>
<p>– De hát ez iszonyú szörnyüség! Hát hogyan lehetett az?</p>
<p>– Majd elmondom egyszer. Most csak arra kérem édes Béni bácsi,
menjen be a nagymamához és készítse előre erre a fátumra, a mi
velem történt, hogy azután a szeme eleibe kerülhessek.</p>
<p>Béni bácsinak úgy tátva maradt a szája, hogy az állát szinte a
mellének támasztotta. <span class="pagenum"><a name="Page_107" id=
"Page_107">-107-</a></span></p>
<p>– Már hogy én menjek be a nagymamához, aztán készítsem elő erre
az esetre? Majd mindjárt kedves öcsém uram; csak egy kicsit hátra
megyek.</p>
<p>El is ment aztán olyan nagyon hátra, hogy elő nem került egy
hosszú óráig, hanem bevette magát a félszerbe, a hol a leányok
gerebeneztek, s nagy studiumot fordított annak a kitanulására,
hogyan lehet az, hogy a Zsuzsi azzal az ökölre fogott kenderrel
egyszer se vágja bele a kezét a gereben hegyes szegeibe.</p>
<p>Dejszen Béni bácsit szép mézeskalács volna, a mivel be lehetne
csalogatni a nagymama elé, a mikor az meg fogja tudni, hogy a
Kálmánt kicsapták az iskolából. Az Isten legyen irgalmas kegyelmes
minden élő léleknek ennél a háznál, a milyen patália lesz abból!
Dejszen a kedves uramöcsém ugyan jól kiválasztotta, hogy kit
küldjön maga előtt avantgardának! Ugyan támaszkodhatik ő miatta a
folyosó oszlopához, a míg ő visszakerül.</p>
<p>Hanem hát Kálmánnak nem sokáig kellett odatámaszkodnia; mert a
mint nyílt a konyha ajtó, egyszer csak a nyakába borult valaki;
átölelte, összecsókolta és az nem esett neki rosszul.</p>
<p>A ki pedig ezt a merényletet követte el vele, az egy tizenhat
esztendős leányka volt, vidám, fürge, tűzről pattant teremtés;
bogárszemű, fekete hajú; csupa elevenség az egész.</p>
<p>– Hát te megjöttél? kérdi a bohó gyermek, két tenyere közé fogva
Kálmán arczát, hogy jobban megnézhesse.</p>
<p>Kálmán visszacsókolta a leánykát. Gyöngédségükben valami
testvéries volt.</p>
<p>– Nem jó kedvemből jöttem, sugá Kálmán. Kitiltottak a
collegiumból.</p>
<p>A leány erre fürge szemeivel széttekintett: nem hallja-e valaki?
Pszt! Szája elé tette mutató ujját, azzal bevonta Kálmánt a
konyhába, ott nem volt rajta kívül senki. Onnan betuszkolta Kálmánt
egy kis oldalbenyilóba, ennek is becsukta az ajtaját, s ott is
halkan suttogá: <span class="pagenum"><a name="Page_108" id=
"Page_108">-108-</a></span></p>
<p>– Ezt majd én tudatom elébb a nagynénivel; addig maradj itt.</p>
<p>A lánykának nagynénje az, a ki a fiunak nagyanyja. Czilike
árvagyerek, messzi rokonoktól fogadta örökbe Jenőyné. Kedvencze az
öreg asszonynak.</p>
<p>– Majd én beszélek vele elébb.</p>
<p>– De mit fogsz neki mondani?</p>
<p>– Bizonyosan a más hibája miatt szenvedsz: tudom jól.</p>
<p>– Akkor nem fogsz neki igazat mondani. A magam hibájáért
lakolok.</p>
<p>– Hol az irásod, a melyben kitiltanak? Valami okát csak
megirták.</p>
<p>– Itt van, olvasd el.</p>
<p>A leány nagy bölcs képpel olvasta végig a kitiltó itéletet. Egy
perczig homlokára tette az ujját nagy okosan.</p>
<p>– No látod, már tudom, hogy mit mondok? Csak azt, a mi igaz; a
mi itt van. Meglátod, hogy semmi baj sem lesz. Már most csak várj
addig itten, mig én visszajövök.</p>
<p>– Oh milyen jó kis leány vagy te Czilike.</p>
<p>– No hát csókolj meg szépen.</p>
<p>A lányka ellebbent a kis oldalszobából, s halkan, óvatosan
benyitott a konyháról nyíló ajtón a nagymamához.</p>
<p>Jenőyné épen ruhatára fölött tartott szemlét.</p>
<p>Oh nem a piperéhez valót válogatta; hanem gyönyörüségét kereste
a maga alkotta muzeumban.</p>
<p>Egy valóságos muzeum volt az ő ruhatára. A régi, ötven év előtti
divatok, s a mik azután jöttek; a legelső nemzeti ébredéstől
kezdve, a legutolsó elszunnyadásig. Mert vannak egyes korszakok a
népéletben, a mikről az öltözetek beszélnek. S ezek a selyemre
hímzett krónikák nála osztályozva voltak mind. Arany skófiummal
varrott, virágokkal kihímezett, sujtásos, prémes mindenféle:
szoknyák, mik vékony aranyozott sodronyból vannak egészen szőve,
csipkék, halhéjas vállak, főkötők, tarajjal, rezgőkkel, nyilakkal;
mind ezeket nem viseli már senki.</p>
<p>Azután ott vannak egész fiókok tele gyönyörű vászonnemüekkel,
<span class="pagenum"><a name="Page_109" id=
"Page_109">-109-</a></span> mikhez a kendert, a lent maga
tiloltatta, gerebeneztette, fonatta, szövette, fehérítette.
Gyönyörű sávolyos abroszok: erős, elviselhetetlen, s mégis
selyemsima, finom szövetek, minőket boltban soha sem lehetne kapni.
Ez is évről évre szaporodik, és soha sem fogy. Hat leányt ki
lehetne vele házasítani. Mind ennek egy részét Czilike kapja majd,
a másikat Kálmán felesége, ha megházasodik.</p>
<p>Ezekben aztán nagy gyönyörüsége van az öreg asszonyságnak.
Előszedegeti, újra osztályozza. Elmagyaráza Czilikének, milyen
világ volt akkor, mikor ezt a ruhát viselték. Nem olyan foszlány ám
ez, mint a mostaniak.</p>
<p>– Aztán ha ruha, hát legyen ruha. A ruha nem arra való, hogy
mutogassa, hanem hogy betakarja a termetet. A régi vállfűző úgy
illett a derékra, mint egy pánczél. Aztán minden ráncza a ruhának
elállt a testtől, mintha mondaná: ne nyulj hozzám! Kötény nélkül
semmi ruhát sem viseltek. Még a királyné is felveszi a kötényt,
mikor magyarba öltözik. Úgy illik ez. Micsoda viseletek ezek a
mostaniak, minden feszes, minden nyitva; aztán rongy minden. Czifra
szegénység. Egy bálra fölveszik, reggel a zsibárusnak adják.</p>
<p>– Egyrészt a férfiak ennek okai, jegyzé meg mély bölcseséggel
Czilike. Lássa nénikém, ők mennek minden divatban rosz példával
előre.</p>
<p>– Igazad van, mondá Jenőyné. Igazán igazad van. Ők hozzák be a
legfertelmesebb módikat. Már micsoda utálatos hábitus ez a redengó
megint. Redengo! Marengo! Kaliko! Pulider! Kalamajka! Pogány nevek.
Egyik bolondabb, mint a másik. Redengo! A gallérja a füléig mered,
a két szárnya meg a bokáját veri az embernek. S ez a Béni gyerek
nem hagyott addig békét, addig csivelgett a nyakamon, míg nem
csináltattam neki egyet. Egész maskara lesz benne.</p>
<p>– No de ezt hát így viselik mások; magyarázá Czilike a dolgot,
csomagonként adogatva kezébe nagynénjének <span class=
"pagenum"><a name="Page_110" id="Page_110">-110-</a></span> az
asztalra kirakott vászonneműeket. De hát az már micsoda gondolat
volt a professoroktól, hogy még a diákokkal is levettették a
dolmányt, s aztán találtak ki a számukra egy soha nem dívott idegen
viseletet. Hosszú szoknya egy férfin, aztán hátul a nyakából egy
sarkig lógó lebernyeg, s még a fejére egy háromszögletű kalap. Uram
bocsá. Mikor a minap a legatus itt járt, s aztán eszembe jutott
szegény Kálmánkánk, majd elfakadtam riva.</p>
<p>– Az ám. De csúnya szerzet volt. Meg is irtam Kálmánnak, hogy
haza ne hozd nekem azt a csuhát, a miben olyanok vagytok, mint egy
ágról szakadt jezsuita noviczius. A professorainak meg megirtam,
hogy engedjék meg az én Kálmánomnak, hogy legalább mikor kijár a
városba, olyankor emberi öltözetet viselhessen.</p>
<p>Czilike itt aztán nagyot sohajta.</p>
<p>– Hja bizony, kedves nénikém, de nagy baj lett ám abból. Épen
most tudtam meg, hogy Debreczenből sok diákot kicsaptak, azért,
mert a tógát levetették.</p>
<p>– Ahhá! Szó fia beszéd! Majd azért csapnak ki valakit.
Bizonyosan valami nagy vétket követtek el, s professoraik nem
akarják az igazi bűnüket rájok róni.</p>
<p>Ez az asszonyság veszedelmes nagy psycholog!</p>
<p>– Nem nem, nagynéni! Bizonyosan nem valami aljas vétségért
tiltották ki őket, ha egyszer a mi Kálmánunk is közöttük van.</p>
<p>– Micsoda? Kiáltá Jenőyné, egyszerre az egész halmaz szalvétát a
földre dobva, a mi a kezében volt. Kálmán! Az én unokám!</p>
<p>– Közöttük van. Mondá Czilike.</p>
<p>– Ki mondta ezt neked?</p>
<p>– Olvastam az itéletüket. Itt van nálam.</p>
<p>És oda adta a Kálmántól átvett itéletet nagynénjének.</p>
<p>Az szemüveg nélkül tudott még olvasni, daczára hatvanhatodik
esztendejének, s arcza elszederjesült, mikor végig futott szemeivel
a kezében reszkető papiroson. <span class="pagenum"><a name=
"Page_111" id="Page_111">-111-</a></span></p>
<p>– Ki hozta ezt neked?</p>
<p>– Maga Kálmán.</p>
<p>– Hát megjött? Hát csakugyan való? Hol van? Hadd tépem
össze.</p>
<p>Kálmán belépett az ajtón.</p>
<p>– Itt vagyok, kedves anyám. Tépjen össze.</p>
<p>A nagyanya indulatosan oda rohant hozzá, s mikor aztán odaért,
akkor keblére ölelte görcsös erőszakkal; összecsókolta fejét,
arczát, homlokát, sírt, érthetlen szavakat fuldokolt: «dehogy
téged! nem téged! Azokat! De valakit összetépek».</p>
<p>Csitt! valaki kopogtat az ajtón!</p>
<p>Czilike sietett a belépőt megelőzni. Csak a postás volt.
Franczia ember volt. «Tres humble serviteurt» mondott s kilencz
krajczárt kért egy most érkezett levélért, azután je vous souhaite
bien le bon jour-ral odább ment.</p>
<p>– A levél néninek szól Pestről. Mondá Czilike. Ismerem az irást.
Korcza fiskalistól jön.</p>
<p>– Add ide! szólt Jenőyné s felszakítá a levelet. Szemei még
jobban égtek, mikor elolvasta.</p>
<p>– Ez is azt mondja. Ez is igazat ad benne. De hisz ez rettenetes
dolog! Hiszen varrták volna őket bele inkább abba a lefordított
zsákba, ha olyan nagyon hozzá tartozik a jó erkölcshöz a
férfiszoknya; csukták volna be, verték volna meg; de ne tették
volna egész életükre szerencsétlenné ilyen semmiségért. Oh azért
meg fogok nekik fizetni!</p>
<p>– Kedves anyám, szólt közbe Kálmán. Ne nehezteljen biráinkra. Mi
nagyot hibáztunk.</p>
<p>– Most eredj előlem. Nem kérdem tőled, hogy mit csináljak?</p>
<p>Czilike igyekezett Kálmánt kituszkolni a nagymama szobájából,
onnan be az oldalszobácskába, még azt is rázárta. Félt, hogy Kálmán
ismert egyeneslelküségéből még valamit talál magára vallani, hogy
nagyanyja haragját tanárairól elvonja s megint magát áztassa el.
Most <span class="pagenum"><a name="Page_112" id=
"Page_112">-112-</a></span> nem szabad neki addig kijönni, míg az
első zivatar el nem mulik.</p>
<p>Héj pedig ugyan megindult!</p>
<p>Az öreg asszonyság kirohant a folyosóra s elkezdett Béni bácsi
után kiabálni.</p>
<p>– Béni te! Béni! Gyere be mindjárt. Béni! héj Béni!</p>
<p>Hallotta azt Béni bácsi; de olyan jól eltette magát a méhesben,
hogy élve nem lehetett kézre kapni. A szolgálók pedig kitagadták
magukat belőle, hogy látták volna mai nap. Szegénynek olyan nagyon
pártját fogták a cselédek a nagyasszony ellenében, mikor valami
háború volt.</p>
<p>Béni bizony csak nem került elő. Hanem ott fülelt, míg a
kiabálás el nem csillapult.</p>
<p>Csak a midőn a delet harangozták, akkor került elő a biztos
menedékből; azon erős meggyőződése lévén, hogy ha tálaláskor ott
nem tartja a fejét a terített asztalnál, bizony ebéd nélkül marad.
Ennél tovább nem állta ki a blokadeot.</p>
<p>Az ebédlőbe felsompolyogván, csakugyan ott találta már édes
anyját, Kálmánt és Czilikét. A leves is ki volt merve.</p>
<p>Béni bácsi olyan semmiről sem tudó képet csinált beléptekor,
mintha most jönne a szomszéd faluból.</p>
<p>– Ugyan hol a félpokolban jársz már, mikor annyit kereslek!</p>
<p>– Kereszett édesz aszszony-anyám? (Mikor az anyjával beszélt,
olyankor selypített is Béni bácsi; olyan jól illett neki) ott
voltam a méheszben.</p>
<p>– Hát nem hallottad, hogy kiabáltalak?</p>
<p>– A méhek nagyon dönögtek.</p>
<p>– Mit? Te? Az én hangomat nem hallottad a méhdöngésen keresztül?
Aranyba foglalni való ritka fülek! No hát üljetek le, egyetek.</p>
<p>Béni bácsi, szokás szerint, elébb elmondá az asztaláldást, két
kezét a szék támláján összetéve: «jövel Jézus, <span class=
"pagenum"><a name="Page_113" id="Page_113">-113-</a></span> légy
vendégünk, a mit adtál, áldd meg kérünk!» de alig fogott hozzá
fenhangon, midőn a nagyasszony haragosan az asztalra ütött a
tenyerével s rárivallt:</p>
<p>– Imádkozzál magadban!</p>
<p>Már ez mégis nagy pogányság, valakit az imádsága közepett
félbeszakítani!</p>
<p>Béni bácsi aztán szépen behunyta a szemeit, mert úgy szükség az,
ha az ember magában imádkozik, s így tett eleget a kegyes
megszokásnak.</p>
<p>Azzal mindenki helyet foglalt, s nagy templomi csendességgel
hozzákezdtek az evéshez, – hárman. A nagyasszony hozzá sem nyult az
ételhez.</p>
<p>Béni bácsi gyermeteg szerény törleszkedéssel kérdezé:</p>
<p>– Asszonyanyám nem eszik?</p>
<p>– Már én jóllaktam.</p>
<p>Kis idő mulva megint nem állhatá, hogy meg ne kérdezze.</p>
<p>– Valami baja van?</p>
<p>– Van.</p>
<p>A csuspájznál ismét megkisérlé tisztába hozni a feszült
helyzetet.</p>
<p>– Haragszik asszonyanyám?</p>
<p>– Haragszom hát!</p>
<p>– Kire haragszik asszonyanyám?</p>
<p>– Minden emberre!</p>
<p>No, ez mégis egy kis vigasztalás volt. Így abból ő rá kevés
jut.</p>
<p>Rettenetes dolog az: egy asszony mellett ebédelni, a ki semmiből
nem eszik és nem szól semmit.</p>
<p>Béni bácsi olyan arczot mélázott, mint a ki el nem birja
találni, mi baja lehet asszonyanyjának?</p>
<p>Talányos is volt a helyzet.</p>
<p>A főbünös, Kálmán uram öcsém, ott ül mellette túl felől; nem
látszik az arczán semmi levertség, nem lehet kivenni a képéből,
hogy ő úszott volna keresztül azon a viharon, melynek Béni bácsi
még csak látója, hallója is <span class="pagenum"><a name=
"Page_114" id="Page_114">-114-</a></span> rettegett lenni. Sőt még
az is megtörténik, hogy poszpásznak barátfület hoznak fel, (a mit
csörögének, herőczének, forgácsfánknak, borkorcsolyának s nem tudom
még mi mindenfélének is neveznek szerteszét az országban) a mi
napkeleti virágnyelven azt jelenti, hogy szivesen látott vendég van
a háznál. Ezt a tésztanemüt mindenki fölöttébb szeretvén. Szerette
azt Béni bácsi is nagyon; s mikor az első tányérral bepakolt
belőle: nagyon nagy ösztöne lett volna megkérdeni asszonyanyjátul,
hogy «szabad még egyszer ebből vennem?» de mikor rátekintett,
elment tőle minden bátorsága, inkább nem kért barátfület. Sőt
inkább nagyon igyekezett mentül hamarább megtörülni a száját,
kedves egészségére kivánni sorba mindenkinek, s megköszönni a
mamának a vacsorát. (Ezt rendesen összetéveszté, ebédnél vacsorát,
vacsoránál ebédet köszöntött.) Majd odakinn elmondja az
asztaláldást. – S azzal tolta hátrafelé a székét s iparkodott
kiosonni.</p>
<p>De el lett vágva visszavonulási utja.</p>
<p>– Ti többiek menjetek ki! parancsolá a nagyasszony. Te Béni jösz
velem az irószobába.</p>
<p>Hej, rosszul érezte Béni bácsi e szóra magát nagyon.</p>
<p>Gyerekkorától fogva ki nem állhatta ezt a fertelmes szót, hogy
«irószoba!»</p>
<p>Megfoghatatlan dolog is az, hogy vannak emberek, a kik még akkor
is, mikor már nem járnak iskolába, mikor már nem kényszerü
kötelesség a körmüket koptatni, még akkor is tartanak tintát és
kalamust a háznál! s ha valami eszükbe jut, azt leirják! Milyen jó
dolga van az olyan ember öt körmének, a kinek semmi sem jut az
eszébe!</p>
<p>Az irószobába érve, a nagyasszony oda huzta a széket az
asztalhoz Béni fia számára, a hol az iróeszközök álltak.</p>
<p>– Ülj le, és irj.</p>
<p>Jaj de sehogy sem vette a nyaka Béni bácsinak ezt a mulatságot.
<span class="pagenum"><a name="Page_115" id=
"Page_115">-115-</a></span></p>
<p>– Mit irjak édesz mama?</p>
<p>– Levelet tiszteletes tudós Járay Ézsaiás uramnak
Debreczenbe.</p>
<p>– Levelet? sóhajta keservesen Béni bácsi. Hosszut?</p>
<p>– Elég rövid lesz. Megirod a tisztes úrnak, hogy minekutána
Kálmán unokámat olyan irgalom nélkül kitaszították a kollégiumból:
én is jónak látom a kollégium javára tett hatvanezer forintnyi
alapítványomat megvonni és áthelyezni a pataki kollégium
számára.</p>
<p>De ettől meg épen borsózott a háta Béni bácsinak. Arra gondolt,
hogy a mint azt a levelet elolvassa az a főtiszteletes professor,
rögtön felgyűri az övébe a reverendája szárnyát, idefut, kapja a
léniát s olyan «körmöst» ád az irójának az öt körmére, a milyent
csak valaha kalligrafiáért osztogattak.</p>
<p>Bátorkodott alázatosan remonstrálni.</p>
<p>– Nem irhatná meg ezt inkább a Kálmán öczéczkém?</p>
<p>– Ugyan legyen eszed! Neki ezt nem lehet irni. Sőt nem is szabad
neki erről semmit megtudni. Érted-e már?</p>
<p>– Értem igenisz. (Nem értette biz azt.) Hát azt irjam ugye Járai
Jeremiász…</p>
<p>– Ézsaiás!</p>
<p>– Ezaiász uramnak, hogy vagy adjanak jó testimoniumot a Kálmán
öczémnek, vagy elveszi tőlük asszonyanyám a fundatiot!</p>
<p>– Irod a menydörgős menykőt! Nem mondtam én, hogy alkudjál vele.
Az alapítványt visszaveszem. Punctum!</p>
<p>– De hát ha még helyrehozzák a tiszteletesz professor urak a
hibájukat.</p>
<p>– Én nem hozom helyre a magamét. Deliberatum est! A kinek nem
kell a barátságom, ne kelljen. Soha sem imádkoztam ember előtt.</p>
<p>(«Az bizony nagy hiba!» gondolá magában Béni bácsi.)</p>
<p>Azonban csak mindenképen szerette volna kikerülni az irásbeli
kínszenvedést. Arra a gondolatra vetemedett, hogy kiengesztelje
asszony anyját. <span class="pagenum"><a name="Page_116" id=
"Page_116">-116-</a></span></p>
<p>– Ne haragudjék édesz asszonyanyám. Tudja, hogy mit mond a kisz
káté: «ne menjen le a nap a te haragoddal».</p>
<p>– Azt ugyan nem a «kis káté» mondja. Azután mindjárt nem
haragszom én, csak ez a levél egyszer a posta kezében legyen. Te
légy rajta, hogy naplement előtt nyélbe süssed.</p>
<p>– De ne haragudjék, no, édesz asszonyanyám, olyan jó emberek ám
azok a professor urak.</p>
<p>– Jók, jók, hanem azért nem eszel belőlük. Én sem bántom őket.
Mehet ki jobbra, ki balra. Én itthon maradok.</p>
<p>– De ne haragudjék édesz asszonyanyám, a consistorium
megbánhatja még, a mit czelekedett. Hiszen látja: «a ló isz
megbotlik».</p>
<p>– Ló! Ló! De egy egész istálló! kiálta most már egészen kihozva
sodrából a nagyasszony. Ne tarts engem itten példabeszédekkel,
hanem ülj le és irj.</p>
<p>Béni bácsi erre megszeppenve kuporodott le a székre, s
beleütötte a tollat a kalamárisba, a mitől a három ujja mindjárt
tintás lett; azt beletörülte a sárga nanking pantallonjába; akkor
az is tintás lett; azt azután letörülte a fehér zsebkendőjével,
mitől az is tintás lett; végre megtörülte a zsebkendőjével az orrát
s az orra is tintás lett. – Akkor aztán nézte a papirost maga
előtt, hogy hát azt hogy tintázza be?</p>
<p>– Hát mit irjak, édesz asszonyanyám?</p>
<p>– Legelőször is fogd az ollót, s nyird körül a papirost; az úgy
illik, mikor levelet ir az ember.</p>
<p>Az pedig nagy munka volt; az az ügyetlen olló mindig félre megy
s utoljára is görbére nyiszálja a papiros szélét.</p>
<p>– Tehát mit irjak?</p>
<p>– Majd én diktálom. «Tiszteletes tudós rektor professor úr!»</p>
<p>Béni bácsi első dolga volt egy akkora disznót cseppenteni a
papirosra, mint egy régi poltura. <span class="pagenum"><a name=
"Page_117" id="Page_117">-117-</a></span></p>
<p>– Jól van. Ezt már most keritsd körül s ird alá, hogy P. H.
Pecsét helye. Ez a te czímered.</p>
<p>De bizony csak felnyalta azt onnan Béni bácsi. Most aztán a
nyelve is tintás lett.</p>
<p>Elkezdte aztán irni a mondottakat, ragasztva egymáshoz az
engedetlen betüket, s úgy felment a kezdő sorral, hogy a vége majd
a diagonalis szegletet érte.</p>
<p>– Ugyan ne menj fel már azzal a sorral oda a padlásra no.</p>
<p>Béni bácsi aztán másféleképen fordította papirosát, s akkor meg
az egyensúly kedvéért szépen lelépkedtek a betüi a pinczébe. A
nagyasszony mondta a tolla alá a szavakat. «Ne ragaszd egymáshoz a
két szót! Ne szakítsd meg azt a szót a közepén! Annak a «g»nek
csinálj farkat, senki sem ismer rá, hogy micsoda állat? Nagy
betüvel ird az Ézsaiást! Most vége van. Tégy felkiáltó jelt az
utolsó szó után. Most jön a datum. Most add ide a tollat, hadd irom
alá a nevemet.»</p>
<p>Hanem elébb még tanácsos volt végig olvasni az egészet, mert itt
is kimaradt egy betü, ott is kimaradt egy syllaba; komma, kólon,
sehol sem volt; azt mind bele kellett foltozni. Akkor aztán a
nagyasszony aláirta a nevét. Ő is görbe betüket formált nagyon,
hanem hát ő csak asszony; nem tartozott nagyon szépen irni. Másban
excellált.</p>
<p>Akkor még kópertát kellett csinálni hozzá.</p>
<p>Jaj! Ez ám még a nagy tudomány. Nem árulták akkor azt százszámra
a papiros boltban. Elébb az ivpapirost keresztben kellett
meglineázni, azután, a hol a két vonal találkozott, ollóhegyével
keresztül szúrni, azután az ollóval a vonal mentében végig nyirni;
megint szétvenni, megint vágni rajta, megint összehajtani. Ez nem
egy embernek való munka.</p>
<p>Végre annyira haladt a terhes mű, hogy csak le kellett
pecsételni. Gyufa nem volt még akkor, kénfonállal gyujtották meg a
jó kecskefaggyu gyertyát, a mit Erdélyből rendeltek meg.
<span class="pagenum"><a name="Page_118" id=
"Page_118">-118-</a></span></p>
<p>Akkor aztán Béni bácsi fogta a spanyol viaszkot, meggyujtotta a
gyertyánál, először végig cseppentette a gyertyán, másodszor
belecseppentette a balkeze tenyerébe; harmadszor aztán a
levélborítékra, melyre hatalmas pecsétet mázolt el belőle. Azután
megfordítván a levelet, ráirta a czimet, diktálás után. Megvan!
Azzal fogta a tollat s az asztalhoz verte: a mitől aztán a
nagyasszony fehér köténye is csupa tinta lett, az is hadd emlegesse
meg, hogy itt járt!</p>
<p>Hanem aztán mikor fel akarta venni a levelet, az oda volt
ragadva a forró spanyolviaszknál fogva a másik papiroshoz. Nosza
megfordítá, hogy lehámozza a pecsétről az odaszegődött papirost.
Azalatt meg odaragadt a levél a harmadik papiroshoz a czimirat
tintájánál fogva. Úgy, hogy mikor azt a nagyasszony végre készen
megkapta, nem állhatá meg, hogy ki ne mondja felőle igaz
véleményét.</p>
<p>«No még ennél disznóformább paksaméta nem utazott K-ból
Debreczenbe.»</p>
<p>Nem is volt azután a nagyasszony haragos többé, a mint az a
levél fel volt a postára adva.</p>
<p>Mindenkivel úgy tudta éreztetni szeretetét, mikor jó kedve volt.
Cseléd, családtag melegedett derült arcza napsütésénél. Még a házi
állatok is megérezték, hogy most jó kedve van, a kutya lábaihoz
feküdt, a macska ölébe ült, a bejáró kocza visítva kisérte végig az
udvaron, s köténye szélét rángatta, ha szóba állt vele.</p>
<p>Ilyenkor aztán Béni bácsi is boldog gyermeknek érezte magát. Nem
hallott egy pörölő szót a mamától; és alhatott késő reggelig, a
meddig tetszett neki, a mire Kálmán hazajövetele óta kettős oka
volt neki: «Az öcsém uram olyan sokat studéroz! Egész éjfélig
fennül és tanul.» (Egy szobában háltak, s Béni bácsi azt állította,
hogy nem tud aludni, míg a gyertya süt. De nem volt igaz.)</p>
<p>«Csak hadd tanuljon; monda a nagyasszony, neki magánvizsgára
kell készülnie. S mentül hamarább leteheti, <span class=
"pagenum"><a name="Page_119" id="Page_119">-119-</a></span> annál
jobb ránézve. Különben ő csendesen tanul, s ha a mi lármánktól
tudtál eddig aludni, az is eltart éjfélig.»</p>
<p>Hja, egészen más zaj az! attul tud Béni bácsi aludni.</p>
<p>Este vacsora után, mikor a konyhai takarításnak vége, begyülnek
a leánycselédek a nagyasszonyhoz: a szakácsné, a tehenesné, a
béresné, a két szolgáló; mindenik hozza a maga kerekes rokkáját;
hatodik Czilike, hetedik maga a nagyasszony: s kezdődik a
rokkaconcert. A szerepek mindenkinek tehetségéhez mérten vannak
kiosztva. A legfinomabb fonalat a nagyasszony és Czilike eregetik
selyem sima lenből; a kendert a törülközőhöz való vászonnak a
cselédek kötik fel a guzsalyra, a durva csepü kóczot a lusta Böske
rágja zsákvászonnak való fonállá a kuczkóban s mindig bizonyoz,
hogy nem alszik ő, csak a szemeit hunyja be.</p>
<p>A hét rokka rokonszenves durmolása közben egyik jó mesélő
leánycseléd elkezd valami kedélyes népmondát regélni, arra úgy
figyelnek a többiek; néha a nagyasszony maga is mond egy mesét:
neki jól illik a tréfa is; a leányok dévaj nevetéssel fogadják, ha
csintalan kimenetele van az adomának. A szomszéd szobában nagyon
jól alhatik a jó lelkiismeretü ember ezen harmonicus rokkapörgés,
mesemondás alatt. Egyszer-egyszer a nagyasszony felhivására Czilike
a maga ezüst csengésü hangjával elénekli az ő kedvencz nótáját.</p>
<div class="poem">
<div class="stanza"><span class="i0">«Ha a nap végső
sugárinál<br /></span> <span class="i0">A fák közt gyepágyad
megett<br /></span> <span class="i0">Egy mosolygó arcz elődbe
áll<br /></span> <span class="i0">S feléd nyájasan
integet.<br /></span> <span class="i2">Nem más az hű
barátodnál,<br /></span> <span class="i2">Ki békés örömmel
kinál.»<br /></span></div>
</div>
<p>Ez a dal úgy hangzik a szunnyadozónak, mint az álmok
tündérországából jövő hangzat, mely még jobban ott marasztja e
paradicsomban.</p>
<p>Olyan esték is vannak, mikor maga a nagyasszony is <span class=
"pagenum"><a name="Page_120" id="Page_120">-120-</a></span> dalol a
cselédei társaságában. Valami régi szövegű, régi dallamu népéneket;
úgy illik az a szájába rokkakiséret mellett:</p>
<div class="poem">
<div class="stanza"><span class="i0">«Azt mondják, hogy nem
illik<br /></span> <span class="i2">A táncz a
magyarnak;<br /></span> <span class="i0">Nem, ha neki
harisnyát<br /></span> <span class="i2">S fél nadrágot
varrnak.<br /></span> <span class="i0">Illik gyöngyös
pártához<br /></span> <span class="i2">Kócsagtollas
főhöz<br /></span> <span class="i0">Illik sarkantyús
csizmához<br /></span> <span class="i2">Pillangós
czipőhöz.»<br /></span></div>
</div>
<p>Ilyenkor meg épen úgy érzi magát az alvó, mintha gyermek volna,
bölcsőben feküdnék, s édes anyja ringatná a bölcsőt, s dudolná
fölötte az édes altató dalt.</p>
<p>Mikor aztán a fonók elálmosodnak, mikor már Böske még arra is
csak a félszemét tudja felnyitni, ha «czuczát» eregetnek fel az
orra előtt; (tudniillik, hogy «czuczának» nevezik azt az apró
kender gombolyagot, mit a lyányok a hulladékból összegömbölygetnek,
a tenyerükön meggyujtanak, ha lángolva elszáll a tenyérből, utána
kiáltanak «czu-czu-czu!» a merre a czucza elszáll, arra viszik el a
leányt férjhez a jövő farsangon) hát akkor aztán nem erőtetik
tovább a dolgot; veszi kiki a rokkáját, kezet csókolnak a
nagyasszonynak, jójczakát kivánnak a kisasszonynak; mennek aludni,
végig nézve konyhát, kamrát; letakarva a parazsat lábassal, hogy a
macska bele ne feküdjék. A bakter nem hiába kiáltja odakinn:
«tűzre, vizre vigyázzatok!»</p>
<p>Reggel öt órakor már megint idebenn vannak a rokkáikkal, s
fonnak együtt, nagyasszony és cselédek, míg megvirrad. De reggel
nem mesélnek, hanem a kisasszony olvas fel az «áhitatosság
óráiból.»</p>
<p>E miatt is alhatik Béni bácsi bizony békével.</p>
<p>Két hétre azután, hogy amaz emlékezetes levelet elküldé Jenőyné
a nagytiszteletü úrnak, meg is kapta rá a választ. Este későn jött
vele a trezőmbl-szervitör-ös posta; de <span class=
"pagenum"><a name="Page_121" id="Page_121">-121-</a></span> azért a
fél homályban is eltudta azt olvasni a nagyasszony.</p>
<p>Ez a levél nagyon borongóssá tette tekintetét.</p>
<p>Járay uram megfelelt a nagyasszonynak. Nem találta rendkivüli
esetnek, hogy Jenőyné Kálmán kitiltása után alapítványát a
főiskolától visszavonta. Azt is helyeslé, hogy azt a pataki
collégiumnak kivánta általadni. Tanácsban sem volt szűk, hogy
Kálmán úrfi ott tegye majd le a vizsgákat. Ő is sajnálta az ifjut.
Hanem egyuttal felvilágosítá a nagyasszonyt a kitiltás igazi okai
felől s kérte nagyon, hogy őrizze meg az unokáját e veszélyes
ösvényre való visszatévedéstől.</p>
<p>Hajh, ez a levél nagyon felháborította Jenőyné kedélyét.</p>
<p>Hanem föltette magában, hogy ma nem szól róla senkinek.</p>
<p>Aludni fog rá egyet.</p>
<p>Tegnap este egy mesét kezdett el a fonó lányoknak, a minek a
végére ma este kiváncsiak lesznek. Azt el kell nekik mondani. Senki
se sejtse, hogy ő neki ma milyen rossz kedve van. Majd holnap.</p>
<p>Rettenetes erő kell ahoz, hogy így a nehéz indulatait el tudja
valaki tenni holnapra!</p>
<p>Az est tehát megint csak olyan kedélyesen folyt le, mint máskor.
Ha a mesemondás folytán valami szerelmes historia kezdett
előfordulni, az öreg asszony közbe vágott: «Czilike, Julis te!
valami zörög odakinn a konyhában, nézzétek meg mi az?» A többiek
tapasztalt fehér nép voltak már, azok meghallhatták.</p>
<p>Kárpótlásul aztán megtanította ő maga Czilikét egy bohókás
szerelmi dalra, a mi az öreg asszonynak is, meg a kis leánynak is
olyan jól illett.</p>
<div class="poem">
<div class="stanza"><span class="i0">«Azt szokták szememre
vetni,<br /></span> <span class="i0">Kicsiny vagyok még
szeretni.<br /></span> <span class="i0">De tudom őket
nevetni!<br /></span> <span class="i0">Hiszen a kis
csupor<br /></span> <span class="pagenum"><a name="Page_122" id=
"Page_122">-122-</a></span> <span class="i0">Még hamarább
felforr.<br /></span> <span class="i0">Nem csoda hát,<br /></span>
<span class="i0">Ha a kis lányt,<br /></span> <span class=
"i0">Szintúgy tüzeli Amor!»<br /></span></div>
</div>
<p>Hiszen nevetni való tréfa volt az csak.</p>
<p>Azután szokás szerint aludni mentek. Hanem a nagyasszony a
szemeit sem hunyta le ez éjjel. Az a végzetes levél ott feküdt a
vánkosa alatt. És ő neki úgy tetszett, mintha a keblén feküdnék
nehéz hegy sulyával.</p>
<p>A reggeli munka is a maga rendén lefolyt; a reggeli után
benmarasztá magánál unokáját a nagyasszony.</p>
<p>– Ide hallgass édes fiam, mondok neked valamit. Tegnap kaptam
Járay uramtól választ azon levelemre, melyben felmondtam a
kollégiumnak alapítványomat. Miattad történt. Azt hittem, hogy
igazságtalanság történt veled. A nagytiszteletü úr felvilágosított
az igazi okokról, a miért te és társaid az iskolából kitiltattatok.
Ne szólj közbe! Tudom, te nem hazudtál egy szóval sem előttem.
Itéletedben más ok volt adva, s Czilike volt az, ki mindig
megakadályozott, hogy előttem az igazi okot elmondd. Örökre
háladatos légy ez iránt a gyermek iránt, mert a mit ez tett érted,
azóta hogy itthon vagy, a hogy állt közöttem és közötted, azt még
az őriző angyalod sem lett volna képes helyetted tenni. El ne
felejtsd, hogy ez a leány mindennap hazudott nekem; először
életében hazudott: és te miattad tette! Én, meglehet, hogy azért
nem fogom őt többé szeretni. De te el ne felejtsd neki soha, hogy
te érted veszítette el a hozzá való szeretetemet. Ha azt tudom, a
mit most tudok, nem fogadtalak volna úgy, a hogy fogadtalak. Én
tudom azt, hogy mi az a te vétséged? én! Nagyapád, szegény
boldogult kedvesem, épen ilyen délczeg, büszke, eszes ifju volt,
mint te, mikor megismerkedtünk. Rajongása belevitte egy olyan
munkába, a milyenbe te keveredtél most. – Azon elátkozott könyvben
az ő irására is ráismerhettél volna! ha irását később el nem
változtatta volna; hátrafelé döntve a betüket, <span class=
"pagenum"><a name="Page_123" id="Page_123">-123-</a></span> hogy rá
ne ismerjenek. – Mert eljöttek az üldözés napjai és a kinzó hosszu
idő alatt nagyapádból, a bátor, délczeg férfiból lett egy reszkető
nyomorék; egy világkerülő szerencsétlen. Nézd meg Béni bátyádat, ez
annak a szerencsétlen kornak a szülötte. Te is ilyen fogsz lenni,
ha tovább mégy ezen az úton. Most még senkid sincs, még egyedül
vagy; de ha egyszer lesz, a kit szeretsz, nyomorékká bénulsz az
alatt az éjjeli nappali kínzó tudat alatt, hogy üldözve vagy, hogy
fejed, vagyonod egy hajszálon áll csak; hogy csak bele kell botlani
valakinek egy általad leirt sorba és el vagy veszve. Ezt a kínt
csak asszony birja kiállni megháborodás nélkül, férfi nem. Én nem
adok neked tanácsot, hogy mit tégy? Te tudod azt magad legjobban.
Fényes pálya áll még előtted: az lehetsz a mi akarsz. Utánam gazdag
fogsz lenni. Ősi vagyonomat megtízszereztem. – De a milyen bizonyos
vagyok arról, hogy te semmi kényszerítésnek nem engedsz, olyan
bizonyos légy te a felől, hogy én semmi szülői gyöngeségnek nem
fogok engedni irányodban, ha te a neked szánt pályáról letérsz. Én
nem akarom, hogy ország bolondja légy, egy csavargó Csokonai, egy
kigúnyolt Kölcsey, egy ábrándozó Kazinczy. Én azt akarom, hogy okos
és tekintélyes ember légy, a ki családjának becsületére válik.
Mentül magasabbra fogsz hágni, annál magasabbra foglak segíteni.
Van hozzá erőm, tehetségem, vagyonom. Ha pedig leszállsz a porba:
ott hagylak, s egy ujjamat sem nyujtom a felemelésedre. – Most
tedd, a mit akarsz; de rá emlékezzél, a mit mondtam.»</p>
<hr class="tb" />
<p>Kálmán úgy érzé a leczke után magát, mint a ki a földhöz hozzá
van szegezve. Az álló, mozdulatlan földhöz.</p>
<p>«Eppur si muove!»</p>
<p>És mégis megmozdul ez a föld! <span class="pagenum"><a name=
"Page_124" id="Page_124">-124-</a></span></p>
<h2>A THEÁTRISTÁK.</h2>
<p>Őszi megyegyűlésekre szállingóztak be a székvárosba a tekintetes
rendek, s erre az utczák kezdtek megelevenülni. Béni bácsi is
felkötötte az ezüstös kardját, kiviaszkolta a bajuszát, s örült
neki, hogy a cselédek kezet csókolnak ő táblabiróságának, mikor
végig megy a konyhán. Ilyenkor nagy úr is volt, mert két-három
óráig tartván a gyűlések, a mik nála nélkül meg nem történhettek
volna, csak akkor ült ebédhez. A család ugyan nem várt rá odáig,
hanem félretették számára az ebédet s ehetett egyedül egymagában.
Ezt tartotta Béni bácsi a legnagyobb uraságnak a világon. «Ha
valaha nagy úr leszek, mindig egyedül fogok ebédelni!»</p>
<p>Hát egyszer nagy csörömpölve jön haza Béni bácsi, még mikor a
többiek is az asztalnál ültek; szinte keresztülesett a lába alatt
kalimpázó ezüstös kardjában. Mi történhetett vele? Ritka eset volt
az, hogy őt valaki sietni lássa. Mikor már ő a szokott csámpás
őgyelgését szaladásra fogta, nagy dolognak kellett akkor
történni.</p>
<p>– Itt vannak! Megjöttek! kiálta izzadságtól ragyogó
arczczal.</p>
<p>– Kik vannak itt? kérdé a nagyasszony.</p>
<p>– A theátristák! Megérkeztek a theátristák! Most osztották ki a
czédulát a generális gyűlésben. Az aztán a director! Jaj, de szép
ember. Akár egy viczispán. Kardosan, mentésen jött fel a gyűlésbe,
s ott publikáltatta a nemesi levelét. Igazi nemes ember! Én is
olvastam az armalisát. Aztán czédulát is kaptam. Itt van ni: «Ma
felsőbbek engedelmével adatik Béla futása, énekes vitézi szinjáték
5 felvonásban; irta Kocze Bue, fordította Napkeleti, muzsikáját
szerzette Ruzsicska».</p>
<p>És addig még a kardját sem tette le az oldaláról Béni
<span class="pagenum"><a name="Page_125" id=
"Page_125">-125-</a></span> bácsi, míg végig nem olvasta a
czédulát, minden személyzetével együtt, egész a «vége tíz óra
után»-ig.</p>
<p>Kálmán figyelemmel hallgatott oda mindaddig, míg a személyzet
neveit olvasá; de miután a sok «úr», «ifjasszony», «leányasszony»
sorozata leteltével nem hallotta azt a nevet, a melyet várt, nem
ügyelt az egészre tovább. «Borcsay» nevét leste csupán. Az nem volt
köztük.</p>
<p>Béni bácsi letette a nagyasszony elé a szinlapot s aztán
könyörgésre fogta a dolgot.</p>
<p>– Ugy-e kedvesz, édesz, jó mamáczkám, elmegyünk a theátrumba?
Menjünk el a theátrumba! Bizony czak elmenjünk a theátrumba!</p>
<p>Olyan furcsa volt ez a nagy gyerek, azzal a nagy széles karddal
az oldalán, a mint ilyen kunyorálásba esett át.</p>
<p>– Jól van no. Elmegyünk. Ha szomorújáték van, azt én is
szeretem.</p>
<p>Béni bácsi nagyot ugrott örömében.</p>
<p>– Ugy-e a Czilike isz eljön?</p>
<p>– Bizony nem is hagyjuk ám magában itthon.</p>
<p>– Ugy-e Kálmán öczém isz eljön?</p>
<p>– Én nem megyek. Tanulnom kell, válaszolt Kálmán.</p>
<p>– Aj, de kár. Pedig milyen szép darab! Abban isz van egy Kálmán,
még pedig herczeg. Az magának druszája.</p>
<p>– No ne búsulj! mondá az anyja, majd eljátszák egyszer a te
kedvedért a te druszádat is: «Lengyelországi Benjámin, vagy a
kétgarasos atyafi».</p>
<p>– Jaj, mamáczkám! úgy-e, abba isz elmegyünk?</p>
<p>– Mindenbe elmegyünk, a míg csak itt lesznek; abonnirozunk három
zártszéket.</p>
<p>– Miért nem négyet? Kálmán öczémnek is.</p>
<p>– Ő még fiatal, neki nem kell ülőhely. Mikor neki tetszik, ő is
elmehet.</p>
<p>– Nem igen fogok ráérni az idén, mondá Kálmán. Azzal föl is kelt
az asztaltól s ment a szobájába tanulni; ott hagyva az örömében
enni sem tudó Béni bácsit az <span class="pagenum"><a name=
"Page_126" id="Page_126">-126-</a></span> asztalnál, kinek
egymásután visszahordták a már kivitt tálakat. Azt sem tudta most,
hogy mit eszik.</p>
<p>S hogy az öröme tökéletes legyen a nagy gyereknek, még azt is
megengedte neki a nagyasszony, hogy az uj redingotot fölvehesse,
mikor elkiséri őket a szinházba.</p>
<p>De alig is várhatta, hogy azt a hetet harangozzák.</p>
<p>Milyen pompásan illett rá ez az uj tobákszinű redingot, azokkal
a fényes sárga rézgombokkal!</p>
<p>Még az utolsó perczben is volt benne annyi rokoni szeretet, hogy
Kálmánt meginvitálja az együttmenetelre; de az csak otthon
maradt.</p>
<p>Igen jó alkalom volt neki az általános elcsendesülés a háznál a
tanulásra.</p>
<p>Késő fél tizenegy óra vetette haza a szinházlátogatókat.</p>
<p>Milyen zajjal jöttek! Micsoda triumfussal rontott be Béni bácsi.
Ez volt aztán az előadás! Ezek aztán a szinészek! Micsoda előadás!
Soha sem látott többet ilyet, de nem is fog látni soha K* városa.
Milyen pompás öltözetek! Milyen királyok, milyen herczegek!</p>
<p>Béni bácsi exaltálva volt! Le sem akarta vetni azt a sárga
gombos redingotot.</p>
<p>De még a nagyasszony is meg volt elégedve.</p>
<p>– Becsületes darabot adtak. Az ilyen darabot szeretem, a miből
az ember épül valamit. Nem csak röhögni megy oda. Aztán igen jeles
aktoraik vannak, azt már meg kell adni.</p>
<p>Kivált az a Bányaváry! A ki Kálmán herczeget adta. Az tetszett
nekem legjobban, heveskedék Béni bácsi.</p>
<p>– De az igazgató a legjobb szinész, monda a nagyasszony.</p>
<p>– Nekem a primadonnájuk tetszett legjobban, szólt Czilike.</p>
<p>Az ugyan Béni bácsinak is legjobban tetszett, de nem merte
elárulni.</p>
<p>A szinház persze zsúfolva volt (az aranysas tánczterméből
átalakítva). <span class="pagenum"><a name="Page_127" id=
"Page_127">-127-</a></span></p>
<p>– Ha mindig így fog nekik menni, roppant ájnámokat csinálnak. Ez
volt Béni bácsi approxamitiv calculusa. Kár, hogy Kálmán öcsém nem
volt ottan.</p>
<p>Kálmán öcsémnek aztán egész a lefekvésig volt mit hallgatni Béni
bácsitól; mi volt a darab tartalma? hogyan kezdődött, mi lett a
vége! Milyen dalok jőnek benne elő? Hogy sírt a közönség, mikor
rázendíté a társaság azt a szomorú nótát, hogy</p>
<div class="poem">
<div class="stanza"><span class="i0">«Hunnia nyög
letiporva,<br /></span> <span class="i0">Sírnak a bús
magyarok!»<br /></span></div>
</div>
<p>Meg is kísérté Béni bácsi, hogy a maga kappanhangjával
elénekelje a nagyon megszeretett dalt, mely valósággal igen szép
ária; de az a maleficiuma van, hogy harmadfél oktáván jár fel s
alá; minélfogva Béni bácsi, ha fönn kezdte, ott, hogy «Betellett
már a magyarnak Búval töltött pohara:» csak a szemöldöke
rángatásával birta jelezni, hogy még ott is van valami hangjegy; ha
pedig aztán alant fogta, akkor meg ott, hogy «Puszta a Béla
udvara!» csak a legörbített nyakával kereste az elérhetetlen mély
hangokat. És végtől-végig kiállhatatlan hamis volt minden
hangja.</p>
<p>Kálmán nem birt magának nyugalmat szerezni tőle, pedig az ő feje
épen tele volt a «zálogperek» mindenféle tekervényeivel, a miknek
semmi közük az előadó művészethez.</p>
<p>Szerencséjére Béni bácsi levetkőzéskor azt a gyászos fölfedezést
tette, hogy a redingótján hátul végig csepegett a fagygyugyertya;
mert épen kikereste azt a helyet, ahova senki más nem akart állni.
Ez aztán nagyon elvette a kedvét. Az ujdonatuj redingot!</p>
<p>Kálmán ugyan megvigasztalta, hogy majd reggel kiveszi ő azt
mindenféle chemiai szerekkel, hogy meg sem látszik; de csak mégis
elmetszette ez az eset Béni bácsi kedvének húrjait, s nagyon
lenyomott kedélyben dült a párnái közé s sokáig nem tudott
elaludni. Az, hogy <span class="pagenum"><a name="Page_128" id=
"Page_128">-128-</a></span> «Hunnia nyög letiporva» még magában
igen szép dolog, hanem hogy az ő redingotja is faggyu-cseppet
kapott, ezt a véletlent csakugyan elengedhette volna már a balsors
Hunniának.</p>
<p>Legalább békét hagyott Kálmánnak reggelig; a midőn öcsém uram
nagy hajnalban fölkelvén, a míg Béni bácsi aludt, szépen
kitisztította a foltot a gallérjából, úgy, hogy a fölébredő, kinek
első dolga volt a redingothoz kapni, azt hivé, hogy csak álmodta
azt a rettenetes álmot, arról a faggyu-cseppről a hátán.</p>
<p>A theátristák első föllépésükkel meghódították az egész
közönséget. A vármegyegyűlésen nem beszéltek annyit a
gravaminákról, a rossz utakról és jogtalan katonai túlkapásokról,
mint Varsay szintársulatáról. A társaság kitünő tagjait egyik
előkelő ház a másik kezéből ragadozta ki ebédre, társas mulatságra,
s mindezen alkalmakkal kitünt, hogy a theátristák nem valami
szedettvedett csőcselék, hanem literatus, jól mívelt emberek. A
direktorral nem is lehet másról beszélni, mint astronomiáról, vagy
historiáról. Azokban úgy otthon van, akár egy professor. Neje, az
első hős szerelmesnő, egész tiszteletet parancsoló alak; s viszont
a költői irodalomban jártas; a naivistáné csupa szemérmetesség, s
csak az a kár, hogy idegen szavakat szeret beszédébe elegyíteni, a
miknek az értelmével nincsen egészen tisztában; a komikus lumpáczik
személyesítője a legkomolyabb férfiú a világon; bámulja az ember,
hogy tudja magát úgy elváltoztatni a szinpadon, hogy mindenkit
megnevettet? a gonosz vén intrikus a legbecsületesebb fiu, a minőt
csak kivánni lehet; sőt még maga a czédulahordó is, a törpe,
nagyfejű, széles száju kis Rák bácsi, egy respektabilis persona,
ki, mint tudva van, maga is házi úr Miskolczon, s csak a művészet
iránti szeretetből jár együtt a truppal s egyúttal a társaság
szabója; de már másodnap minden embert ismer és nevén szólít az
utczán, s előre elmondja, mi lesz a mai darabban? <span class=
"pagenum"><a name="Page_129" id="Page_129">-129-</a></span></p>
<p>A mi végül a fiatal primo amorozót, Bányaváryt illeti, az egy
tökéletes gavallér, s akárhogy elváltoztatta a nevét és alakját,
mindenki tudja felőle, hogy ez egy alispánnak a fia, vagy Sárosból,
vagy Szepesből, vagy Sopronból; de bizonyosan alispánfi!</p>
<p>Játékrendjük is kitünő; előadják a «Tolvajokat, vagy Moor
Károlyt» Schillertől, a «Fösvényt» és a «Botcsinálta doktort»
Moliéretől, «Romeo és Juliát» Shakespearetől, Kotzebue «Bak-őzét,
Zürzavarát», Benyovszky «Móriczát», Körner «Zrinyijét», Göthe
«Faustját» szinre alkalmazva, operákból Béla futását, Zampát (oh,
milyen Zampa Bányaváry!) az «Arany-időt», a «Harisnyatakács és
uszkárnyirót.» Sőt néha annyira megy a nemes buzgalom, hogy eredeti
magyar darabot is kerítenek. (Irja azt valaki; de nem teszi ki a
nevét), mint példul «Bocskay István» és «Cserni Gyurka». (Ez
utóbbiak természetesen a koczkáztatott vállalatok közé tartoznak;
szerző kegyes elnézésért esedezik.) Sugó pedig nem hallatszik ám az
előadás alatt.</p>
<p>Tömve is van mindig a nézőhely. A sedriák alatt sok vidéki
uraság van idefenn; kiket a késő estig ülésező törvényszékek sem
tartanak vissza, hogy a szinházba el ne menjenek.</p>
<p>Hódítás volt az, minden hazafiui frázis nélkül. Vitte a
közönséget, nem gallérjánál fogva, a «hazafiság a nemzetiségnek»,
hanem az, hogy gyönyörűségét találta benne.</p>
<p>Csak Kálmánt nem ragadta magával az általános lelkesedés és
kiváncsiság; pedig nagymama és Czilike mindennap elmentek a
theátrumba, s vacsoránál a nagyasszony végig elmondott mindent,
hogy mi volt a darabban; össze is pörölt itéletében sokszor Béni
bácsival, a kinek az otromba komikum tetszett legjobban, a mit a
nagyasszony ki nem állhatott. Béni bácsi azt szerette volna, hogy
bár csak egyszer «Kakambukifornihorgyeminomen herczeget» adnák.</p>
<p>«Az már csak pajtába való!» volt rá a nagyasszony <span class=
"pagenum"><a name="Page_130" id="Page_130">-130-</a></span>
véleménye (t. i. olyan szinésztársasághoz méltó, mely pajtában üti
fel Thalia oltárát).</p>
<p>Kálmánnak pedig minderre semmi gondja sem volt.</p>
<p>Juristai utótanulmányát oly szorgalommal folytatta, hogy már az
ötödik hónapban készen állt a magánvizsga letételére, s így félévet
megnyert életpályáján; ez volt most minden gondja: mentül hamarább
szabadulhatni az édes otthonból és megkezdhetni a küzdelmet a nagy
ellenséggel: a világgal.</p>
<p>Azért neki kisebb gondja is nagyobb volt a szinházba
menetelnél.</p>
<p>Egy este pedig, már a hét órai harangszó után jócskán, szalad
nagy sietve haza Béni bácsi: csak most eresztették el a
törvényszékből, hol nagy kriminalis eset tárgyalásában volt szükség
a votumára. Béni bácsi aztán, a mint szabadulhatott, szaladt, a
kardját hóna alá kapva; azt hitte volna az ember, hogy megy most
valakit levágni.</p>
<p>De bizony az volt a baja, hogy elkésett már a theátrumból; s
aztán a míg átöltözött magyarból civilbe, mindazon aggódott, hogy
senki sem talál már lenni a cassánál, a kitől bilétet váltson, hogy
megy be bilét nélkül?</p>
<p>– Nem jön el ma sem kedves Kálmán öcsém a theátrumba?</p>
<p>Azt hitte, Kálmán majd csak beviszi őtet is valahogy.</p>
<p>– Nem, bátyám, tanulnom kell.</p>
<p>– Ejnye, minek tanul olyan sokat? még csont nő tőle a fejében.
Én ismertem már egy olyan urat, a kinek az agyvelejében csont nőtt
a sok tanulástól.</p>
<p>De Kálmánt csak ez a fenyegetés sem birta rá, hogy vele menjen.
Utóbb is csak egyedül kellett vállalkoznia.</p>
<p>S csakugyan nem volt már a cassánál senki. Béni bácsi hiába
tébett-lábott alá s fel, hogy valakit elfogjon bilétért, utoljára
is rászánta magát, hogy bevetemedik fizetetlenül a nézőhelyre, mert
odabenn nagy volt már a nevetés. «Sganarellát» adták.</p>
<p>Hát csak befurakodott; gondolta, a billétszedőnének <span class=
"pagenum"><a name="Page_131" id="Page_131">-131-</a></span> majd
megmagyarázza e betörés indokait, de az sem volt ott; az is elment
már a karzatra a darabot nézni.</p>
<p>Béni bácsi aztán a bűntudat lelki mardosásával huzódott egy
oszlop mögé, hogy ő most fizetetlenül lopta be ide magát. Minden
pillanatban attól remegett, hogy valaki megfogja a karját s azt
kérdi, hát maga hogy jött ide? Ha valaki ránézett, azt hitte, most
mindjárt elő fogja kérni a billétet. A szinpadról Sganarella ha
felé fordult, azt várta, hogy rá fog kiáltani: «nini! ott egy ember
áll, a ki nem fizetett be.»</p>
<p>De föltette magában, hogy ez állapoton segíteni fog, s a mint az
első felvonás után leeresztették a kurtinát, keresztülfurakodott az
embertömegen, a redingótszárnyak merész koczkáztatásával egész a
proscenium-lámpákig, s az alatt, míg a czigányok gyantázták a
vonót, kivette az ezüsthuszast a zsebéből s elkezdett vele a sugó
félkupoláján bekoczogtatni.</p>
<p>– Sugó úr! Sugó úr! Kérem! Huzassa fel egy kicsit megint azt a
kurtinát.</p>
<p>A súgó azt hitte, valami megtiszteltetés vár valakire, s jelt
adott a függöny felhuzására.</p>
<p>A mint az egy kicsit meglebbent, Béni bácsi nem látva mást a
szinpadon, mint a történetesen ott álló primadonnát, egyenesen
hozzá intézé szavait.</p>
<p>– Ifjasszony. Kérem! Igazgatóné ifjasszony! Jőjjön ide. Kérem
alássan. Nézze, nem találtam a cassánál senkit, hát itt adom meg az
ántrét.</p>
<p>S azzal lábaihoz helyezte a huszast, mit az igazgatóné kecses
pukkedlivel fel is emelt.</p>
<p>No, hanem támadt erre boltozathámlító kaczagás az egész
teremben.</p>
<p>Béni bácsi hátrafordult s el nem tudta gondolni, hogy mit
nevetnek? Hiszen ő igen ildomosan cselekedett.</p>
<p>– Áh! Ez nagyszerű! Mányifik! Kiálta egy mindenen túl csengő
férfihang a nézők seregéből, mely hang urát mindenki báró Bálvándy
név alatt ismeré; mányifik! Ez <span class="pagenum"><a name=
"Page_132" id="Page_132">-132-</a></span> még nem volt soha! Ez
túltesz Sganarellán! Ezt kérjük ismételtetni!</p>
<p>Hanem előbb érdemes lesz ennek a báró Bálvándy személyének egy
fejezetet kerekítenünk.</p>
<h2>BÁLVÁNDY.</h2>
<p>Ez volt amaz emlékezetes úr, a kihez a kicsapott diáknak
ajánlólevelet adott Csollán Berti, mint «vándorló komédiás
direktor»-hoz.</p>
<p>Érdemes lesz őt közelebbről körülnéznünk.</p>
<p>Ez Csollán Bertinek tökéletes ellentéte s mégis kiegészítő
része.</p>
<p>Elválhatlanok!</p>
<p>Mindig van valami plánumuk egymás ellen, a mivel a régebben
kapott tromfot visszafizessék, a mivel egymást kegyetlenül
feltréfálják. Az ilyen terv néha évekig szövetik, míg egyszer
kapóra jön a foganatbavétel, a mikor aztán tökéletes a
mulatság.</p>
<p>Csakhogy a mi Csollán Bertinél sordidus, mocskos tréfa, az
Bálvándynál raffinirozott, elegans patvarkodás. Négy vármegye vidám
czimborasága bele van vonva e komikus guelph és ghibellin-harczba s
segít hol az egyiknek, hol a másiknak, s nevet mind a kettő
rovására.</p>
<p>Bálvándy harmincz évet meghaladt férfi, kinek olyan szerencsés
arczvonásai vannak, hogy soha sem vénülnek. Barnapiros arczszin,
erős római orr, szénfekete sűrű fürtök, bajusz, pofaszakáll és
szemöldök; eleven tüzes szemek, s mosolyra álló ajkak. Termete
középmagas, izmos, kifejlett.</p>
<p>Örökké vidám arcz, derült kedély. Az ilyen emberek sohasem
vénülnek.</p>
<p>Valami keveréke ez a megcsodálni való jó és rossz
tulajdonságainknak, mikről nem tehetünk, mert nemzeti <span class=
"pagenum"><a name="Page_133" id="Page_133">-133-</a></span> typus;
a kiben egyesítve van a ragyogó magyar mágnás s a kóbor betyár, a
mæcenás és a kéjencz; a kalandor és az örökös főúr; a hős és a
bohócz.</p>
<p>Ha szegény vagy, ha kérni mégy hozzá, odatartja a zsebét, nyulj
bele, végy ki annyit, a mennyivel megenyhülhet a bajod; hanem ha
tartozik neked valamivel s azt akarod tőle megkapni, pörre ereszt s
brachiummal se veszed meg rajta, azt is visszaveri.</p>
<p>Bejárta a külföldet, mindenütt ismerik fényes kalandjáról,
mikkel a magyar sajátságokat ismeretesekké tette; hanem valami
komoly vállalatról, melynek élére úr kellene, nem beszélhetsz
vele.</p>
<p>Ha jó barátja vagy, tűzbe rohan, megverekszik érted, aláirja a
váltódat s kifizeti, ha te elmulasztod; hanem szeretődet, fiatal
szép nődet elcsábítja tőled; ha leülsz vele kártyázni, mulatva
elnyeri a gyermekeid csizmájára való utolsó forintodat is, s ha
összeveszesz vele, hidegvérrel agyonlő s kifizeti a temetési
költségeidet.</p>
<p>Jeges vizárból saját élte koczkáztatásával kihozza a szegény
asszony bölcsőstül elragadott csecsemőjét; hanem ha történetesen az
a gyermek az övé volt s a szegény asszony kétségbeestében maga
dobta a vizbe, veszni hagyja s fütyülve odább megy.</p>
<p>A szinészek, az az ő szenvedélye. Ha egy jó szintársaságot
megtud, azt messzeföldről elhozatja lakvárosába, s messze földre
elkiséri őket vándorlásaikban. Udvarol minden viganónak, ott lakik
a szinpadon; oktatja a talentumos ifjakat, elviszi őket magával
Bécsbe, hogy lássanak az udvari szinháznál művészi tanulmány
mintaképeket; bedobolja számukra a közönséget s költ a kiállítás
pompájára egész szenvedélylyel.</p>
<p>Ezért aztán meg is vannak az ő előjogai. Bizonyos magaslaton áll
a többi fakó publikum fölött. Neki szabadalma van belejátszani a
játékba és a közönségbe.</p>
<p>Az előadás alatt a szereplőkkel egész familiariter bánik.
Bizonyos helye nincsen, mindenütt jár. Ha elkésett úrhölgy
<span class="pagenum"><a name="Page_134" id=
"Page_134">-134-</a></span> érkezett, kínek már zártszék nem
jutott, kerít számára szalmaszéket s leülteti.</p>
<p>Helyeslését nyilvánítja fennhangon: «bravo! nagyon jól van!
remekül volt! Nézzék ezt az alakot! Milyen pompásan van ma öltözve
a mi primadonnánk! Ezt a Drurylaneben sem adták különben».</p>
<p>Ha pedig ellenkezőre van indokolt napirendje, akkor meg épen
fékezhetetlen.</p>
<p>Jön valami szomorújátékban egy rossz szinész, ki mindig részeg,
s elkezdi: «most jövök» nem jut eszébe honnan? «a korcsmából» kiált
fel rá Bálvándy, s menten vígjáték lesz a szomorújátékból.</p>
<p>Megkorrigálja a naivistánét, mikor az betűszerint kimondja
magyarán, hogy «Rikkheli–e–u» – Risöljő! kisasszony, az Isten áldja
meg!»</p>
<p>Odakopogtat a lovagostora gombjával a súgó házikójára: «súgj már
annak a hunczfutnak jobban, mert mindjárt belereked!»</p>
<p>Meginti a kezdő debutirozót: «tüzesebben öcsém! nagyobb
energiával! el ne aludjál».</p>
<p>Azután figyelmezteti a közönséget, hogy no most odafüleljen
minden ember; most jön egy szép jelenet!</p>
<p>Ráförmed a rendezőre, hogy ezt meg amazt minek hagyták ki a
darabból?</p>
<p>Mikor pedig operát adnak, a kedvencz áriát együtt énekli a
szereplővel, s a solóból duót, a quartettből quintettet
improvisál.</p>
<p>Felvonások közben gyakran kiveszi a czigány zenekarmester (az ő
teremtménye és zsoldosa) kezéből a hegedűt s a közönség
mulattatására valódi virtuozitással csodaszép nemzeti ábrándokat
hegedül.</p>
<p>És a mellett folyvást udvarol minden szép hölgyarcznak a
parterren.</p>
<p>És mindez olyan jól illik neki.</p>
<p>Mindez nagy impertinentia; de Bálvándynál szeretetreméltó még az
impertinentia is. <span class="pagenum"><a name="Page_135" id=
"Page_135">-135-</a></span></p>
<p>Egy nap pedig épen mit cselekedett? Bocskay Istvánt adták
először, az igazgató jutalomjátékául, melyre megjelent maga a
főispán is, ki rendesen Bécsben lakott s igen jó előadásokhoz volt
szokva, hát ez pedig kivételképen igen rossz előadás volt. Nagyon
gyarló darab névtelen szerzőtől, ki azóta sem jött magát
felfedezni. Aztán senki sem a tudta szerepét. Csupa hosszú
monologokból állt a historia. A kire a sor következett,
odaplántálta magát a sugólyuk elé s onnan el nem mozdult, míg a
maga mondókáját ki nem ásta abból a lyukból. Ásitott szörnyen a
publikum, s a főispán egyre nézegette az óráját, meg a nyilást, a
melyen meg lehetne innen szökni. A szinészek maguk is sültek,
főttek zavarukban; Bányaváry úgy belehúzta magát a keményitett
gallérjába, (ő német vitézt játszott,) hogy szinte elveszett benne.
Mikor aztán csak nem akart vége lenni az első felvonásnak, elvégre
belekiált Bálvándy:</p>
<p>– Ugyan édes direktor úr, hagyják abba ezt az unalmas darabot.
Nem látják, hogy a főispán úrnak még ma útra kell készülni. Inkább
énekeljék el szépen Cserny Gyurkát, aztán ereszszenek bennünket
haza!</p>
<p>Ez bizony általános tetszéssel találkozott, a közönség tapsolt
az inditványnak, a szinészeknek is megjött a jó kedvük, félrelökték
Bocskay Istvánt, elővették Cserny Gyurkát, az már kedvencze volt a
közönségnek s jól mulatott minden ember.</p>
<p>Hanem hát az ilyen tréfa csak Bálvándynak volt megengedve. Még
ennél is nagyobb merényletet követett el aztán másszor.</p>
<p>Egy este a mi Kálmán barátunk már azon vette észre magát, hogy
fél tizenkettőt vernek az órák a háznál, s az ő családjának
szinházlátogató ifjai, vénei még most sem jöttek haza. Aggódva a
nők miatt, utánuk küldé a tehenesnét, hogy nézze meg, hol vesztek?
ámbár kiséretükre velük volt nem csak Béni bácsi, hanem Böske is, a
ki többet számit. <span class="pagenum"><a name="Page_136" id=
"Page_136">-136-</a></span></p>
<p>A tehenesné azzal jött vissza, hogy még mindig játszanak
odabenn.</p>
<p>Elmult éjfél is; a tűz elaludt, a szakácsné is elaludt a
konyhában, az egész vacsora korommá égett azalatt s nagy későn, egy
óra felé került haza a szinház-látogató nép.</p>
<p>Hát az történt a szinházban, hogy új darabot adtak, melyet még
Bálvándy sem ismert a próbákról, őt is meglepték vele. A közönség
pompásan mulatott mindvégig.</p>
<p>Mikor vége volt az előadásnak, s az igazgató szokás szerint
előlépett, megköszönni a közönség szíves pártfogását, Bálvándy a
közönség nevében felszólalt hozzá.</p>
<p>– No direktor úr, ez igazán pompás játék volt; ilyet még nem
láttam többet. Ezt önöknek el kell még ma egyszer játszani
újra!</p>
<p>No még ez nem történt meg, mióta a szinházat feltalálták, hogy
egy egész szinművet elismételtessen a publikum. Az igazgató
remonstrált is, hogy a társaság ki van fáradva, a publikum megkapta
az egyszeri belépti dijért, a mi egy estére illetménye volt; de
bevágta a visszavonulási útját Bálvándy azzal, hogy «nem oda Buda:
még egyszer befizetjük az entréet, s nekünk játszák el a darabot
még egyszer.»</p>
<p>S azzal neki indult, a kalapjába összeszedni a másodszori
belépti dijat a tisztelt publikumtól. Ellentmondani senki sem mert
neki. Ki örömest, ki kénytelenül még egyszer fizetett s akkor aztán
a szinészeknek sem volt más választásuk, mint elejétől végig
eljátszani megint az iménti darabot. Ez aztán eltartott éjfél után
egy óráig.</p>
<p>Hej, hogy szidták az asszonyságok odahaza a bárót, a kiknek a
vacsorájuk mind kárba ment ez alatt.</p>
<p>Hanem abban a szidalomban is a bámulat adója volt leróva.</p>
<p>A nagyasszony azzal kárpótolta Kálmánt az otthonmaradásért, hogy
rendesen vacsora felett elmondta neki a darab tartalmát.</p>
<p>Hanem egy este elmaradt a szokott referáda; a nagymama
<span class="pagenum"><a name="Page_137" id=
"Page_137">-137-</a></span> rossz kedvvel jött haza. Hallgatott az
egész vacsora alatt.</p>
<p>Kálmán még a philosophiæ professorától hallotta ezt a hármas
aranymondást: 1. «soha töltött puska csövébe bele ne nézz; 2. ló
háta mögött el ne menj; 3. hallgató asszonyt, mikor haragszik,
beszédre ne birj.»</p>
<p>Tartotta magát hozzá.</p>
<p>Ilyenkor még Czilike is csak úgy némán tett-vett az asztalnál;
még ő is remegett, ha a nagyasszonyra nézett, ki csak egy-egy
hangos «siccz innen!» kiáltással jelzé haragját, mely az
alkalmatlankodó macskához volt intézve.</p>
<p>Annál furcsább kedélyállapotban volt pedig Béni bácsi. Azt meg
valami állkapczagörcs látszott bántani evés közben, melyet
hasztalan iparkodott az által leküzdeni, hogy minden falatot olyan
keményen megrágott, mintha csontot ropogtatna; mégis csak ki-kitört
belőle az elfojthatlan jó kedv. Egyszer-egyszer nagyott pukkantott
a markába a kitörő nevetéstől.</p>
<p>– Hát te mit röhögsz? rivallt rá a nagyasszony.</p>
<p>Béni bácsi képe már akkor komoly volt.</p>
<p>– Nem én, édesz mama, nem nevetek, czak a köhögész jött rám.</p>
<p>De meg-meg elővette valami titkos csiklandás. Majd a szeme
dülledt ki a visszafojtott mulatságtól.</p>
<p>– Mit nevetsz megint?</p>
<p>– Nem én, édesz mama, czak a peczenyét fujom.</p>
<p>– Hiszen most is hideg!</p>
<p>Utoljára a nagyasszony felkelt az asztaltól s ott hagyta a
vacsorát; azt mondta, lefekszik. Czilike ment vele a szobájába őt
levetkőztetni.</p>
<p>Béni bácsinak ez egy kis lelkifurdalást okozott. Ő is sietett
nagyhamar az ebédlőből eltünni, s míg Kálmán leült az asztalhoz a
tripartitumot forgatni, addig ő sebten levetkőzött s letette magát
az ágyba.</p>
<p>De alig foghatott hozzá a dolgához Kálmán, a mint <span class=
"pagenum"><a name="Page_138" id="Page_138">-138-</a></span> egyszer
felugrik az ágyból Béni bácsi, s a kitörő szenvedély frenetikus
dühével rákezd torkaszakadtából kaczagni. Úgy kaczagott, hogy az
ágy reszketett alatta; a szemei elbujtak a fejében, s a könyei
csorogtak végig az orczáján, az oldalait fogta a tenyereivel.</p>
<p>Kálmán már csak végig várta, hogy hadd mosolyogja hát ki magát
kedvére, míg belefárad s elkezdi az inge ujjával törülni a
szemeit.</p>
<p>– Ugyan Béni bácsi, mi volt az a jó, a mitől olyan derült kedve
szottyant?</p>
<p>Béni bácsi kisóhajtotta magát a nevetési fáradságból.</p>
<p>– Jajh! kedves uramöcsém, nagyon mulatságos eset volt az, kár
hogy maga is ott nem volt. Oh az a Bálvándy! Az a báró Bálvándy, de
bolondos egy ember az! Igazán bolondos egy ember. Hát ma, hiszen
tudja, Lucretia Borgiát adták, azt a híres méregkeverőnét. Aztán
mikor jönnek egyenkint az olasz lovagok, s elmondják neki, hogy kit
kinek hínak; az egyik azt mondja: én vagyok Maffio Orsini, a másik
azt mondja, én vagyok «Holoferno Vitelezzo,» hanem rosszul hallotta
a sugótul, aztán igen furcsát mondott; a mire aztán a báró
felkiáltott rá, hogy «mi vagy te? Lityipátyi Vityilló?» Uhhahaha!
Bruhehehe. Ühühühühü Jaj de nevetett minden ember! Én még most is
nevetek. Még azután sok furcsát mondott az a báró, mindig
megnevettette a publikumot. Hanem a mamának nagyon rossz kedve
volt. Én nem tudom, a mama nem szereti, ha a theátrumban az emberek
nevetnek. Pedig hát ’sz a theátrum arra való. Egyszer aztán a mama
rákiáltott a báróra; de fenhangon ám, mint a hogy én most kiáltok.
S azt mondta neki: «hallja az úr! maradjon veszteg, üljön le a
helyére s ne lármázzon a darabba; mert mi nem azért jöttünk ide,
hogy az urat hallgassuk, hanem hogy az előadást hallgassuk».</p>
<p>– Nos? És Bálvándy?</p>
<p>– Hát a báró Bálvándy erre oda ment a mamához, szépen kezet
csókolt neki s aztán, hogy megmutassa, hogy <span class=
"pagenum"><a name="Page_139" id="Page_139">-139-</a></span> milyen
szófogadó, engedelmes ember, elkérte a bilétszedőnétől a kis
zsámolyát, azt kitette oda a középre, arra lekutyorodott, s onnan
nézte a darabot csendesen. A publikum meg röhögött még jobban.</p>
<p>– Hát Béni bátyám mit csinált?</p>
<p>– Én? Hát én is nevettem nagyon.</p>
<p>– Nevetett! Kiáltá Kálmán, nagyot ütve öklével a
tripartitumra.</p>
<p>Béni bácsi eltátotta a száját nagyon.</p>
<p>– Hát mit csináltam volna?</p>
<p>– Hát azt csinálta volna, hogy oda megy ahhoz az úrhoz, megfogja
a gallérját s azt mondja neki: «ott az úrnak a helye, a hol a
zártszéke van, menjen innen s az én anyámat ne tegye köznevetség
tárgyává».</p>
<p>– Gallérját? hebegé Béni bácsi. (Ez maradt meg leginkább a
fejében.) Nem is nevetett aztán egy garas árát sem többet, hanem
lebujt az ágyába, fejére rántotta a dunnáját, bedugta mind a két
fülét s erőhatalommal elaludt; a mi különben is nagyon könnyen ment
nála.</p>
<p>Másnap Hamletet adták.</p>
<p>Régen hiresztelt darab, a mire nagy előkészületek tétettek.
Bányaváry a czímszerepben. Egyuttal az ő jutalomjátéka. Ebédnél
Kálmán kifejezé azon ohajtását, hogy ma ő is elmegy a
szinházba.</p>
<p>A nagymama és Czilike nagyon örültek rajta. Úgy is nagyon sokat
töri már magát a tanulással. Csak Béni bácsit bántották homályos
sejtelmek, hogy ebből a rögtöni elhatározásból valami rossz lesz
még.</p>
<p>S Béni bácsi emberismerete csalhatatlan volt. Ezt a Kálmánt
nagyon háborította az, hogy valamiféle teremtés az ő nagyanyját
nevetség tárgyává tette. Ha nagy úr, annál rosszabb rá nézve. A
nagy urak gondolják meg azt, hogy már az első megjelenésüknél
valami indokolt gyanut hoznak magukkal, a miért a nem nagyurak őket
rossz elővéleménynyel kisérik, s folyvást policzialis felügyelet
alatt állanak. <span class="pagenum"><a name="Page_140" id=
"Page_140">-140-</a></span></p>
<p>Béni bácsi gonosz dolgokat sejtett.</p>
<p>Ebéd után szokatlan dobogást hallott abban a szobában, a hol
Kálmán öcsémet hagyta a Verbőczy mellett. Ilyen dobajjal törvényt
tanulni nem szokás.</p>
<p>Oda lopózott az udvar felőli ablakhoz s bekukucsált a
függöny-nyilás alatt, vajjon mit mivel Kálmán öcsém?</p>
<p>Az bizony eléggé félelmes dolgot mívelt.</p>
<p>A szobában volt egy vaskályha, ember magasságnyi, annak a
tetején volt egy vasurna, mintha egy emberfej volna. Kálmán öcsém
arra az urnára feltette Béni bácsi egyik tapló sipkáját (volt neki
nyolcz) s aztán kezébe véve a kivont ezüstös fringiát, végig
próbálta rajta a vivóiskola vágásait, egymásután, alsó-felső,
külső-belső vágásokat, a fintákat, a cselcsapásokat. Olyan tűzzel
dolgozott egymagában a kályha ellen, hogy rettenetes volt elnézni.
Most az orrát! most a fülét! most a nyakát! Volt mit szenvedni a
tapló sipkának! Persze a vaskályha nem védelmezte magát.</p>
<p>Itt nagy veszedelem készül, gondolá magában Béni bácsi. S nem
szólt senkinek semmit. Csak mikor a hetet harangozták, lepte meg a
szinházba készülőket azzal a nyilatkozattal, hogy «én ma nem
megyek!»</p>
<p>– Hát mért nem jösz? kérdé a nagyasszony.</p>
<p>– Nagyon megfájdult a fejem.</p>
<p>– A te fejed? Hol?</p>
<p>– Itten hátul.</p>
<p>– Hát talán nem is vacsorálsz ma?</p>
<p>– De addig talán elmulik.</p>
<p>Dehogy ment volna el ezen az estén a szinházba! Ha mindjárt
Kakambukifornihorgyeminomen herczeget adták volna is!</p>
<p>Kálmán valósággal gyülölte ezt a Bálvándyt. Sokszor látta őt már
városukban megfordulni, s a gyülölet alapja volt az irigykedés. A
gyermek irigysége a férfira.</p>
<p>«Miért hogy az már férfi, én pedig még csak suhancz? Az
mindenütt bennvan, én mindenütt kivül maradok. Az <span class=
"pagenum"><a name="Page_141" id="Page_141">-141-</a></span> szórja
a pénzt, én kéztül várok minden garast. Az délczeg, hős, izmos
termetü, én nyurga, nyápicz, kákabélü. Az bejárta az egész világot,
én még nem ismerek belőle semmit. Az előcsahos a gyűlésteremben,
előtánczos a vigalomban, a hova engem még nem is eresztenek. A szép
leányhoz én verset irok, s míg azon töprengek, hogyan juttassam azt
kezébe, az alatt ez régen el is csábitotta, ott is hagyta a szép
leányt.»</p>
<p>S hozzájárul még a szőke és gesztenyeszin haju férfi gyülölete a
fekete haju ellen. Oh, ez a gyülölet nagyon régi! Talán a
franczia-német háboru elkeseredése is e kútforrásra vezethető
vissza. Ez valóságos nemzetiségi gyülölet!</p>
<p>Kálmán azzal a föltett szándékkal vezette nagyanyját és
unokahúgát a szinházba, hogy ma ennek az embernek valahogyan, még
nem tudja hogyan? de meg fogja mutatni, hogy van nálánál derekabb
ember is a világon.</p>
<p>E kemény elhatározással váltott magának állóhelyi jegyet a
pénztárnál, míg a hölgyek rá vártak, hogy majd az ácsorgó
publikumon keresztül utat tör nekik a zártszékekig.</p>
<p>De mindjárt az első szándékánál felsült kegyetlenűl; mert a mint
jegyet váltott, az alatt Bálvándy, ki mindig ott ténfereg a
bejáratnál, meglátva a vele jött két hölgyet, nagy zajjal kiáltott
a férfiakra: «helyet uraim, a hölgyeknek!» s kiáltására, mint Mózes
előtt a veres tenger, nyilt széjjel a láb alatt lézengő csoport,
úgy, hogy mire Kálmán visszakerült, a hölgyeket rég zártszékeikhez
vezette Bálvándy, a legvilágiasabb udvariassággal hajtva meg magát
előttük; s azután egy öreg úrnak látszott valamit súgni, ki épen a
Jenőyné széke mellett ült. Kálmán ráismert az öreg úrban a
főispánra.</p>
<p>A főispán bajusztalan, simára borotvált öreg úr volt; bécsi
mintakép: fehér, de göndörített hajjal.</p>
<p>Kálmánnak úgy tetszék, mintha nagyanyja, a főispán <span class=
"pagenum"><a name="Page_142" id="Page_142">-142-</a></span> és
Bálvándy szót váltanának s aztán mind a hárman ő felé fordítanák
arczaikat.</p>
<p>Bálvándy, a mint meglátta Kálmánt, egyenesen hozzá sietett.</p>
<p>– Jó estét, Kálmán barátom, monda neki, mintha legrégibb jó
pajtások volnának. Csakhogy egyszer már látjuk. Jőjjön csak velem.
Főispán úr ő kegyelmessége akarja önt látni.</p>
<p>S ezzel Kálmán csak azon vette észre magát, hogy a félelmes
ellenség őt rohammal elfoglalja, lefegyverzi, rabságba ejti, kezét
hóna alá szorítja s viszi magával, a hová akarja.</p>
<p>Hanem hát az nagyon szép megtiszteltetés volt egy fiatal
juristára, a kit az iskolából kitettek, hogy a főispán úr akarja
látni. Vajjon mit akar rajta látni?</p>
<p>Bálvándy odavezette őt az öreg úr elé, mire az öreg úr elővette
arany-foglalványos szemüvegét s elkezdte tetőtől-talpig végig nézni
az előtte álló fiatal legényt, a ki meg volt győződve róla, hogy
őtet most nem csak a főispán, hanem az összes publikum bámulja, s
aztán nem tudta hirtelenében kitalálni, hogy hát ő már most ennyi
bámulással szemben mit csináljon?</p>
<p>A főispán pedig csak nézte a szemüveggel s nem szólt hozzá
semmit, hanem az arcza valami feszes mosolyra vonult el.</p>
<p>Végre mégis megszólalt ő kegyelmessége; de akkor sem ő hozzá
szólt, hanem a nagyanyjához; rossz, tört magyarsággal.</p>
<p>– Hát ez az a híres krónikairó gyerek?</p>
<p>A nagyasszony ijedtében azt mondta:</p>
<p>– Kérem alássan.</p>
<p>Hanem erre a szóra Kálmánnak nagyot dobbant a szíve.</p>
<p>«Eppur si muove!»</p>
<p>– Igen is, én vagyok az! felelt merészen s rákvörösre gyuladt
arczát fölemelte vakmerően. <span class="pagenum"><a name=
"Page_143" id="Page_143">-143-</a></span></p>
<p>– Áh! hallatá a főispán, s aztán letette a szemüvegét, úgy nézte
végig még egyszer az ifjút.</p>
<p>Akkor aztán ismét odafordult a nagyasszonyhoz s annak mondá:</p>
<p>– No majd, ha a gyerek elvégezte a patvariát, odaveszem hozzám
jurátusnak, s aztán majd előbbre fog menni a gyerek.</p>
<p>S azzal inte a fejével, hogy elmehet a gyerek.</p>
<p>Bálvándy ismét karon fogta Kálmánt s vitte magával egy
szegletbe.</p>
<p>Kálmán meg volt főve.</p>
<p>– De honnan tudhatja a főispán ezt a dolgot? kérdé zavarodottan
Bálvándytól.</p>
<p>– A palatinustól.</p>
<p>– Hát a palatinus honnan tudja?</p>
<p>– A Pestmegyei gyűlésen előfordult ez az ügy, s valaki nagyon
befűtött értte a kormányférfiaknak, kik a vaskalaposokra nyomást
gyakoroltak.</p>
<p>– Ki hozhatta azt elő?</p>
<p>– Azt biz én tettem.</p>
<p>– Hát ön honnan tudja?</p>
<p>– Hja, én mindent tudok. De most legyünk csendesen, kezdődik a
darab, s Hamletet nem szabad megzavarni.</p>
<p>Kálmán csodálatos érzések között találta magát. Megalázva is,
felmagasztalva is érezte magát; a közönség előtt egyszerre jó és
rossz fénybe lett állítva, biztatást is, fenyegetést is kapott,
ellenséget keresett s patronust talált benne, s ez által még jobban
érezte, hogy nekik ellenségeknek kell leniök.</p>
<p>Nem is ügyelt a darabra, saját komédiájával volt elfoglalva;
nagyobb kérdés volt most ő rá nézve a «to be, or not to be?» mint
Hamletre.</p>
<p>A közönség tapsolt a kilépő Hamletnek; ő bizony rá sem igen
nézett. Király, királyné összevisszabeszéltek, rájuk sem
hallgatott. Csak akkor, mikor Hamlet elkezdé azt a monologját, a
melyben így szól: «hiuság, asszony a neved!» <span class=
"pagenum"><a name="Page_144" id="Page_144">-144-</a></span> akkor
kezdett meglepetve oda figyelni. Mentül tovább szónokolt Hamlet,
annál jobban bámult reá. Arcza önkénytelen mosolyogni kezdett. S
midőn a jelenet végén a közönség riadó tapssal vegyité a «fóra
Bányaváry!» megtisztelő kiáltást, Kálmán akadozó találékonysággal
koczkáztatá ezt az észrevételt Bálvándyhoz fordulva:</p>
<p>– Hiszen ez – Borcsay!</p>
<p>– Hát ön ezt még nem tudta? mondá Bálvándy. Talán még nem is
beszélt a barátjával, a mióta szinészszé lett? Még nem látta
eddig?</p>
<p>– Ha tudtam volna, hogy ő van ez álnév alatt.</p>
<p>– No hát majd felviszem önt hozzá, amint vége lesz a
felvonásnak. Ámbár baráti találkozóra az ilyen pillanatok a
legalkalmatlanabbak. A szinész olyankor, mikor nehéz szerepet
játszik, fel van izgatva, s senkit sem fogad szivesen; kivált a
fiatal, heves művész, ki először mérkőzik meg egy mesterszereppel.
Egy király nem büszkébb, mikor audentiát ad, s egy fejfájós hölgy
nem kapricziózább.</p>
<p>A mint az első felvonás végződött, Bálvándy karonölté Kálmánt,
hogy felvezeti a szinpadra. Oda bizony kalauz nélkül menni nem
lehet.</p>
<p>Mikor a publikumon keresztül furakodtak, a nagymama előtt is el
kellett menni, a ki természetesen megkérdezé a bárótól, hogy hová
viszi a kis fiát?</p>
<p>Kálmán felvilágositá felőle, hogy Hamletben régi jó pajtására
ismert; ahoz megy fel a szinpadra.</p>
<p>– No aztán bele ne szeress valamelyik szép szinésznőbe!</p>
<p>Ez utasitással bocsátá el Jenőyné unokáját.</p>
<p>Bálvándy ismerte már a szűk ajtócskát, melyen keresztül a
nézőtérről a szinpadra fel lehetett menni, s bátran bevezeté
Kálmánt. Ő már otthon volt a szinpadon.</p>
<p>Ott nagyhamar bemutatta a királynak és a királynénak, úgymint az
igazgatónak és nejének, kik magas leereszkedéssel fogadák az
országukat meglátogatót a dán <span class="pagenum"><a name=
"Page_145" id="Page_145">-145-</a></span> földön. Azután elindultak
keresni Hamletet, a kire nem volt nehéz rátalálni, mert épen
pogányul szitkozódott.</p>
<p>Szidta a lelket!</p>
<p>Tudniillik az apjának a lelkét! Hamlet apjának a lelkét.</p>
<p>«A marha! három bekezdéssel hamarább elkezdi orditani, hogy
«esküdjetek!» mint kellett volna! Az egész jelenetemet
elrontotta.»</p>
<p>A lélek, ki ez alatt nagy flegmával és egy rongyos törülközővel
igyekezett a fehér festéket letörülni ábrázatjáról, valódi
túlvilági megboldogult szellemhez illő nyugalommal figyelmezteté a
dühöngőt, hogy ő neki nem lehet a padlón keresztűl látni; ő a
szinpad alatt ordit, mikor a súgó jelt ad. A sugó a hibás, minek
adott korábban jelt a lábával.</p>
<p>«Megölöm akkor azt a sugót! Megölöm!» ordita Hamlet, és
valószinüleg meg is tette volna a mit mond, Shakespeare darabjának
egészen új fordulatot adva ez által, ha először is a kardja már
arra a czélra nem lett volna preparálva, hogy azzal se szúrni, se
vágni ne lehessen, és másodszor ha a sugónak annyi esze nem lett
volna, hogy a föld alatt maradjon. Igy aztán csak beérte a Hamlet
egy cserép kantának földre leverésével.</p>
<p>Hanem azért még akkor is dühös volt, mikor Kálmán oda lépett
eléje barátságos üdvözletével.</p>
<p>No persze, lehet is barátságos üdvözleteket visszaadni, mikor az
ember Hamlet! Kivált mikor először Hamlet életében, aztán a marha
«lélek» elrontja a legszebb jelenetét! A kerek nyakfodor sem
engedi, hogy az ember összeölelkezzék, a ragasztott bajusz miatt
nem lehet összecsókolózni, s a keztyü nem engedi a
kézszoritást.</p>
<p>És aztán a patvarba is! az ember királyfi! és művész, s azt sem
tudja, hogy a dán király siralmas halálán szomorkodjék-e, vagy a
publikumtól kapott koszoruknak örüljön jobban?</p>
<p>Pedig Kálmán nagyon örült, hogy barátját feltalálhatá.</p>
<p>– Servus! Servus! fogadá őt Hamlet magas leereszkedéssel,
<span class="pagenum"><a name="Page_146" id=
"Page_146">-146-</a></span> a mibe nagy adag izgatottság vegyült.
Servus Kálmán. Valahára te is eljöttél.</p>
<p>– Nem tudtam, hogy te vagy az álnév alatt, menté magát
Kálmán.</p>
<p>– Nem tudtad? (Ez egy kis gyönge sértés. Hogy lehet ilyesmit nem
tudni?) Rák! Hol van a Rák! Igazitsa meg a köpönyegemet! Nem látja,
hogy kifelé fordult a szalagja! Hol a puderes döböz!</p>
<p>Rák bácsi szaladt a hajporos katulyával. Bányaváry ott hagyta
állni a látogatóit s maga egy fali tükörnek fordult s elkezdte az
arczát befehériteni.</p>
<p>Bálvándy azt az észrevételt bátorkodott tenni, hogy ne fehéritse
már be jobban az arczát, mert úgy fog kinézni, mint egy
gipszfigura.</p>
<p>– Eh! mit ért az úr ahoz!</p>
<p>Ezzel fizeté ki röviden a bárót a művész; pedig az neki nagy
pártolója volt; hanem hát szerep közben ne tegyen senki
megjegyzéseket a szinésznek, ha az élete kedves.</p>
<p>– No majd játék után barátom. Most sietek. Agyiő!</p>
<p>Azzal kapta a fövegét Hamlet s otthagyva barátait, indult sebes
léptekkel, ha jól tudom, Angolországba.</p>
<p>Bálvándy nagyot nevetett magában s még azután egy pár obligat
bókot vetve a naiv Oféliának, vitte vissza a nézőhelyre fiatal
Telemachját.</p>
<p>– Ejnye, de hamar visszakerültek, mondá az öreg asszonyság,
mintha csak lekergették volna a szinpadról.</p>
<p>– Egészen úgy van, mondá Bálvándy. A dán királyfi, mielőtt azt a
sok embert, ki most a szinpadon van, mind sorba leölte volna,
senkit sem fogad el. Örültünk, hogy rajtunk nem kezdte el.</p>
<p>– Ah, olyan büszke? monda a nagyasszony. A theátrista.</p>
<p>– Épen azért, mert theátrista; védelmezé őt Bálvándy. Óh az nagy
úr, az a kóbor theátrista! Maga teszi magát azzá, a mi lenni akar.
Ostrommal foglalja el az országát, s övé az, a míg másikat nem
foglal helyette. Nem esedezik <span class="pagenum"><a name=
"Page_147" id="Page_147">-147-</a></span> diplomáért semmi doctorum
collegiumnak. Ott a diploma a szívében, a lelkében, a hangjában.
Adófizetője az egész világ, s még akkor is adósa marad, mikor már
fizetett neki. A hányan látják, annyian szerelmesek belé. És ő azt
tudja jól. Dicsőséggel él és örök reménynyel. Aranyat eszik! Nem
tartozik senkinek barátsággal, még a publikumnak sem. Ha egy helyen
nem jól fogadták, odább megy, keres mást. A kritikus nem jár
nyomában, mint az udvari szinházak művészeinek; neki csak bámulói
vannak. Nincs gondja a vagyonszerzéssel, nincs félelme a veszteség
miatt. Ünnepelt ember, a ki a mellett boldog. És megérdemli, hogy
az legyen. Olyan munkát végez, a mit mindennap nyomban meg kell
fizetni a sorsnak; mert utólagos jutalma nincsen. Elhagyja
otthonát, nyugalmas pályakörét, hogy egyik városból a másikba
menjen hirdetni az igét. És mit hirdet? Érzést, költői
igazságtételt, nemes szenvedélyeket; megszeretteti a hazai nyelvet
a nagy urakkal, megismerteti a hazai történelmet a köznéppel. Oh az
a vándor komédiás többet tesz egy maga, mint a pap, rector, biró,
vármegye, és a tudós társaság együtt. Azért én bolondja vagyok a
vándor komédiásnak s nagyon meguralom, a hol találkozom vele.</p>
<p>Ez a thema felszokta lelkesíteni a bárót; nem is vette észre,
hogy beszédével mily ragyogást gerjesztett két hallgatója szemében:
az egyik Kálmán volt, a másik Czilike.</p>
<p>Hanem a nagyasszony annál inkább sietett e hatást lehüteni azzal
az észrevételével, hogy «az igaz, hogy elég nagy úr a vándor
szinész, a míg fiatal és szeretik; de hát mikor megvénül?»</p>
<p>– De hát nem vénül meg.</p>
<p>– Hát mit csinál, hogy meg ne vénüljön?</p>
<p>– Segít magán. Mikor veszi észre, hogy ereje fogy, s bajai
nehezednek, segítségül hi valakit, a ki terheit segítsen emelni, s
az a valaki a bor. Iszik, ha baja van; ha még több baja van, még
többet iszik; míg utoljára annyit iszik, hogy minden bajának vége
lesz, s meghal. De megvénülni <span class="pagenum"><a name=
"Page_148" id="Page_148">-148-</a></span> nem engedi magát. Akkor
aztán szépen elmarad valahol, s senki sem alkalmatlankodik neki
többé meg csak emlékkő állítással sem, mint más hires embernek,
hanem békében hagyják aludni.</p>
<p>Már e szavaknál ismét a tréfás bohó volt Bálvándy, kinek nehéz a
komoly szavát a gúnyos közül kiválogatni, s dúdolva fordult a
czigány felé, ki a háta mögött állt, hogy kivegye kezéből a hegedűt
s a főispán kedvéért megtegye azt a juxot, hogy az «O du lieber
Augustin» dallamának tizenhatféle variatióját eljátsza rajta, nem
törödve azzal, hogy csak egy festett ponyva választja el attól az
országtól, melyben most Hamlet köszörüli a kardot, melylyel
Poloniust meg fogja gyilkolni, és szidja erősen most már nem a dán
király lelkét, hanem Bálvándy lelkét, hogy mit czinczog annyit a
felvonás alatt bolond nótákat, mikor ide valami kisérteties
szinfonia kellene.</p>
<p>Két arcz pedig oly merengve néz maga elé. Kálmán és Czilike.
Valjon miről gondolkoznak?</p>
<h2>A SÁRGA VIOLÁK.</h2>
<p>E naptól fogva mindennapos vendég lett Bányaváry Jenőyék
házánál. (Már csak hagyjuk meg azt a nevet, a mit maga választott
magának. Abban az időben a társadalmi illem azt hozta magával, hogy
a ki ily koczkáztatott pályára adta magát, idegen nevet vegyen fel;
nehogy családját megszégyenítse.)</p>
<p>Az öreg asszonyság őszinte szivességgel fogadta unokája hajdani
iskolatársát. Aztán Bányaváry igazán mulatságos fiú volt. Ha ott
maraszták ebédre vagy vacsorára, annyi tréfás adomát tudott
felhordani, hogy Béni bácsi ki nem jött a nevetésből; még a
nagyasszonyt is gyakran megnevetteté. Aztán mennyi szép verset
tudott elszavalni! S milyen szépen énekelt gitár mellett! Egész
öröm volt vele lenni. Ha pedig komolyan beszélt, s előadta a nehéz
<span class="pagenum"><a name="Page_149" id=
"Page_149">-149-</a></span> küzdelmeket, miket diadalmasan
legyőzött pályája kezdetén; s utána a rögtöni szédítő sikert:
hogyan lett egyszerre a közönség kegyenczévé! mint törpültek el
mellette versenytársai! Hogy húzták meg tiszteletére a harangokat
Vásárhelyen, s hogy ágyúztak eléje Szegeden! hogy fogadták egész
szekérsorral, meg bandériummal, mikor Miskolczra ment; hogy lett
egy nap «per tu» tizenkét mágnással; már annak ha fele volt is
igaz, sok volt.</p>
<p>A nagyasszony a szivesen látott vendég kedveért nehányszor az
egész színésztársaságot meginvitálta asztalához; sőt egyszer szó
volt arról is Béni bácsi részéről, hogy báró Bálvándyt is meghivják
velük együtt, mivel olyan nagyon szereti a szinészeket; de ez az
indítvány mégis a nagyasszony scrupulusai miatt elvettetett.</p>
<p>Jenőyné e három osztályból nem fogadott el senkit a házánál:
«katonatiszt, pap és mágnás.»</p>
<p>Azt tartotta, hogy egy köznemesi házban, a hol eladó leány van,
csak olyan embernek lehet bejárása, a kiről fel lehet tenni, hogy
házasodni akar.</p>
<p>Hát a szinész?</p>
<p>No az egeszen más! Az csak eltürt nemzetiség. A felől mindenki
tudja, hogy csak grácziából fogadtatik el, s maga is érzi a
megközelíthetlen magasságot. Az csak olyan, mint a klavirmester.
Nem jön férfiszámba.</p>
<p>Pedig Czilike számára csakugyan érdemes lett volna zongora- és
énektanítót járatni a házhoz, mert olyan szép hangja volt, hogy
ritkította párját. De hát minek az? Az ő férje nem lesz
orgonista.</p>
<p>Egyszer, mikor épen a szinésztársaság ott volt ebéden, Béni
bácsi kiszalasztván a szót a száján, hogy Czilike milyen szépen
énekel, a vendég-asszonyságok addig könyörögtek neki, míg rávették,
hogy énekeljen el egyet azokból a szép nótákból, a miket tud.</p>
<p>A lányka irult-pirult, vonakodott: «de hát melyiket?»</p>
<p>Béni bácsi olyan jó volt, hogy választott neki.</p>
<p>– Azt, hogy: «Von der Alpe tönt das Horn.» <span class=
"pagenum"><a name="Page_150" id="Page_150">-150-</a></span></p>
<p>– Azt én nem tudom.</p>
<p>– Dehogy nem. Bányaváry úrral a multkor énekelte. Majd kisérni
fogja Bányaváry úr.</p>
<p>Bányaváry aztán vette a gitárrt s elkezdé a német dalt; Czilike
is csak belejött aztán, s amint egyszer neki bátorodott, oly
gyönyörűen, annyi érzéssel, annyi bájjal énekelt, hogy az egész
társaság tapsokban tört ki a dal után.</p>
<p>– Kisasszony! monda az igazgató; nem merek szólani, mert olyan
nagy magasztalást találnék mondani, hogy megbántanám vele.</p>
<p>A nagyasszony pedig büszke volt e sikerre.</p>
<p>– Úgy-e bár, mink is tudunk valamit, a minek még önök is
tapsolhatnak?!</p>
<p>Hanem hát szép Czilike! azért nem kell olyan nagyon
elszomorodni, hogy «a havasról szól a kürt!»</p>
<p>… Egyszer aztán eljött az idő, hogy a szintársulat bevégezte
játékkörét, s készült az ország másik szögletébe, új hódításokat
tenni.</p>
<p>Az utolsó előadás volt hirdetve; az igazgatóné
jutalomjátéka.</p>
<p>Legjobban sóhajtozott ennek Béni bácsi, ki a szép igazgatóné
iránt plátói ábrándokat érzett. Már most ő azt soha sem fogja többé
látni.</p>
<p>S csak legalább nyár volna, hogy a kertből valami szép
virágcsokrot lehetne szedni, melylyel jutalom- és bucsúelőadásán
legalább virágnyelven kifejezhetné szive alluvialis rétegeiben
elrejtett hódolatát; de ime, tél van.</p>
<p>Voltak azonban a nagyasszonynak hirhedett szép sárga violái,
mikért az egész város irigykedett rá. Gyönyörű szép teljes sárga
violák, rózsaszinű szegélylyel, mik épen ez időben nyiltak
legjavában; tele volt velök minden ablak, az ott járók bámulatára
és irigyletére. Mert a nagyasszony soha senkinek, semmi
barátságért, semmi könyörgésre nem adott azokból a féltett
violákból; egyedül neki volt szabad azokkal tündökölni az egész
városban.</p>
<p>Béni bácsi arra a vakmerő gondolatra vetemedett, hogy
<span class="pagenum"><a name="Page_151" id=
"Page_151">-151-</a></span> e sérthetetlen családi klenodiumot
fogja megrabolni, abból köt bukétot, azt ajándékozza az
igazgatónénak.</p>
<p>Ki is főzte az egész házbetöréssel járó tervet. Mikor a
szinházba fognak menni együtt, Béni bácsi akkor fogja észrevenni,
hogy otthon feledte a zsebkendőjét, a nélkül pedig ő
szerencsétlenné van téve; a mama tehát oda fogja adni a
szobakulcsot, a mit magával vitt; ő visszatér, a sok cserép sárga
viola közül mindegyikről lecsippent egy-egy virágot. A csonkított
részt az utcza felé fordítja, a mama nem fogja észrevehetni a kárt.
Azzal aztán egyenesen a szinpadra megy. A bukétot átadja, s csak
így tér vissza a mamához.</p>
<p>Ez így volt kicsinálva.</p>
<p>Az nap pedig még egy bucsú-ebédre voltak a szinészek előbbkelő
tagjai a nagyasszonyhoz híva.</p>
<p>A director magas páthoszszal köszöné meg mindnyájuk nevében a
szives vendéglátást, mire a nagyasszony biztosítá őket, hogy
bármikor jőjjenek is, a házát mindenkor úgy tekintsék, mint
otthonukat.</p>
<p>Czilike is olyan jó volt, hogy bucsúdalt énekelt nekik: «Isten
hozzád, te csendes ház!»</p>
<p>A dal végén mindenkinek a szeme könyes volt. Czilike úgy
énekelt, mintha ő érezné azt legjobban, a miről az a dal emlékezik.
Azután bucsút vettek és elmentek.</p>
<p>Kálmán egész lakásáig kisérte barátját, Bányaváryt, s Czilike és
a nagyasszony az utczaajtóból utánuk néztek, a míg láthatták őket.
Béni bácsi pedig egy tükröt tett az ablakba, abból leskelődött a
távozók után.</p>
<p>És azután minden úgy történt, a hogy ő kicsinálta.</p>
<p>A zsebkendő otthonfeledés, az orozva hazatérés, az orgyilkos
virág-levagdalás, a bűnnyomok eltakarása, s a rablott virágcsokor
orgazdai elhelyezése az imádat tárgyánál, ki azt forró szavakban
köszönte meg s egy meleg kézszorítással jutalmazá.</p>
<p>Jaj, de még ha csak a forró szavaknál és a meleg kézszorításnál
maradt volna! <span class="pagenum"><a name="Page_152" id=
"Page_152">-152-</a></span></p>
<p>De annál többet is tett. A mit már Béni bácsi sem kivánt
tőle.</p>
<p>Azt tette, hogy mikor a szinpadra kilépett, a szép sárga
violacsokor oda volt tűzve a keblére.</p>
<p>«Hüh, lelkem ifjasszony! mondá magában Béni bácsi. Mit csinált!
nem azért adtam én magának a sárga viola-bukétot, hogy kihozza ide
a pikétre! A mama meglátja s menten ráismer, hogy az az ő violáiból
való, mert másnak az egész városban nincs olyan. Már szemügyre
vette! Jaj, csak közel ne lépne a lámpásokhoz, hogy észre ne
vehetné! Bárcsak letenné már a bukétot.»</p>
<p>Hanem az bizony végigjátszotta a sárga viola-bukéttal az egész
felvonást. Nem is értett abból a felvonásból semmit Béni bácsi;
mert mind a nagy veszedelmen járt az esze, mely most mindjárt ki
fog tudódni, s hogy miként vágja ki abból magát?</p>
<p>Aminthogy az első felvonás után oda is furakodott a mamája mellé
kémlelődni, hogy sejt-e az valamit? s miután mindenki elmondá a
maga észrevételeit az eddig tapasztaltak felől, ő is közrebocsátá a
magáét:</p>
<p>– De milyen természetes formájú csinált virág-bukétokat viselnek
ezek a szinésznők!</p>
<p>S nagy szive könnyebbségére szolgált látnia az elbámulást mamája
arczán, ki sehogy sem birta felfogni, hogy ilyen kritikát is
lehessen mondani egy új darabról.</p>
<p>Nem vett észre a mama semmit!</p>
<p>Az utolsó felvonás is véget ért azonban, mely után az összes
szintársulat, dalkart képezve elénekelé bucsúdal gyanánt a «jer
vidám csónakos»-t, a mi a közönségnek olyan kedvencz dala volt már,
hogy a vége felé az egész publikum együtt éneklé velük a «Fidelim,
Lillám!» refrainejét. Végül pedig az igazgató, teljes magyar vitézi
ornátusban, tartott egy beszédet a távozni készülő közönséghez,
melyben megköszöné az eddigi szives pártolást, szivébe eltemetni
vállalkozott minden jelenlevőt, s mely kétségtelenül igen szép
beszéd volt, csakhogy kissé hosszú <span class="pagenum"><a name=
"Page_153" id="Page_153">-153-</a></span> volt; úgy, hogy a
közönség szépen haza takarodott, s a szónok még mindig beszélt; a
szinészek is levetkőztek már, az igazgató egyedül maradt a
szinpadon, de az epilognak még sem volt vége; míg a művészi
önkivületből Rák bácsinak ily prózai szava nem rántá le a földre:
«aztán direktor úr, ha elvégezte, itt lesz a kulcs, zárja be a
szálát; mert már én is haza megyek.»</p>
<p>Ily fényes diadallal végződött a játékkör K* városában
abbonnement süspendüvel.</p>
<p>Az utczán minden ember «Fidelim, Lillám»-at énekelte. Béni bácsi
olyan furcsát érzett a szive körül. Boldog volt! Az ő bukétja a
végdalnál ismét szerepelt, s a mama nem látszott ráismerni a
violákra, «Fidelim, Lillám!» csengett a fülébe az egész vacsora
alatt. Még a szolgálók is azt énekelték odakinn a konyhában. Sőt
mikor már lefeküdt, akkor is felébreszté egy-egy korcsmából
hazatérő polgártárs éneke «Fidelim, Lillám!» Már azt várta, hogy a
bakter is azt fogja az éneke végén a «dicsértessék a Jézus
Krisztus!» helyett fohászkodni, hogy «Fidelim, Lillám!» S aztán
igen szépeket álmodott. És igen későre ébredett fel.</p>
<p>Még tán akkor sem ébredt volna fel, ha a nagyasszony hangját nem
hallotta volna.</p>
<p>Hanem ez már nem a «Fidelim Lillám»-at énekelte! De nem ám.</p>
<p>– Isten átkozta nyomorult komédiásai! Veszett volna el a
mélységes poklokra az egész rongyhad!</p>
<p>No! most rájöttek a sárga viola tolvajlásra. Gondolá Béni bácsi,
s bebújt s dunnája alá, mint valami erősségbe.</p>
<p>A nagyasszony jött nagy furiával a szobába, messze kicsapva maga
előtt az ajtót.</p>
<p>De nagy meglepetéssel vevé észre Béni bácsi, hogy a félelmesen
dobogó léptek nem az ő ágyához közelítenek, hanem Kálmán öcsém
iróasztalához, ki ott már reggel óta studérozik, koczkáztatva, hogy
csont nő az agyvelejében.</p>
<p>S a mint aztán Béni bácsi félve kikukkantott az ágyfő
<span class="pagenum"><a name="Page_154" id=
"Page_154">-154-</a></span> felett, úgy látta, hogy a mama nem egy
virágcserepet tart a kezében, hanem egy felbontott levelet. A
nagyasszony arcza, mely rendesen piros volt, most szederjés szint
váltott a haragtól.</p>
<p>– Olvasd! Olvasd ezt! Rivalt Kálmánra, eléje vetve a nyitott
levelet.</p>
<p>Kálmán elolvasta azt, s szomorúan csüggeszté a le fejét.</p>
<p>Bucsúlevél volt az – Czilikétől.</p>
<p>A kedvencz leány elment a theátristákkal, szinpadi princzesznek,
szinész mátkájának, művészet martyrjának, családja számüzöttének.
Azt irta meg nagynénjének abban a levélben.</p>
<p>Senkinek sem szólt. Semmit sem vitt el magával, mint a rajtavaló
ruháját, úgy szökött a háztól.</p>
<p>Ha utána gondolt a nagyasszony, lehetetlen volt, hogy sirva ne
fakadjon, hogy zokogva ne vesse magát a bőrpamlagra.</p>
<p>– Meg vagyok gyalázva! Világ csufjává téve. Meg vagyok ölve, el
vagyok temetve!</p>
<p>Béni bácsi erre megijedt nagyon; felugrott az ágyból, hosszú
fehér alsó ruháiban, mint egy napvilágra kiszorult kisértet,
odarohant mamájához.</p>
<p>– Mama! Édesz mama! Az Isztenért. Ne haljon meg! Czilike! Hozza
frisszen az opodeldokot!</p>
<p>– Eredj a gutába az opodeldokoddal! kiálta rá a nagyasszony, a
nagy sirásból még nagyobb méregbe hozva. Ne ordíts a Czili után.
Nem tudod még, hogy megszökött a komédiásokkal.</p>
<p>Ettől a szótól megint úgy megijedt aztán Béni bácsi, hogy rögtön
el kezdett öltözködni, s mindent viszájáról szedett fel magára.</p>
<p>Kálmán elmélázott mélyen. Olyan nagyon fájt neki valami, még
maga sem tudta, mi? Az-e, hogy az a leány, ki gyermekjátszótársa
volt, kit úgy szeretett látni, ily szótlanul itt hagyta a házat?
Az-e, hogy a jó barát csábította őt el? Az-e, hogy minő viharteljes
élet fog várni a <span class="pagenum"><a name="Page_155" id=
"Page_155">-155-</a></span> leányra most? Vagy talán az, hogy a
mire bátorsága volt a gyönge teremtésnek: odavetni magát a nemzeti
művészet első égő áldozatai közé; ahoz neki, a költőnek még elég
szive nincsen? Az már választott; ő pedig még habozik és készül
magas állású úrnak!</p>
<p>A nagyasszony ráütött kezével az asztalon kiterített
törvénykönyvre!</p>
<p>– Hallod-e te! Van-e ebben a könyvben valami paragrafus, mely az
ilyen megsértésért boszút áll, igazságot szolgáltat?</p>
<p>– Nincs, felelt Kálmán.</p>
<p>– No hát a mennydörgő mennykő csapjon az ilyen
törvénykönyvbe.</p>
<p>S minthogy a mennydörgő mennykő nem volt elég serény a feladat
teljesítésében, felkapá a nagyasszony maga azt a könyvet s úgy
vágta a földhöz, hogy a fentisztelt magas úr sem tette volna
különben.</p>
<p>Kálmán lehajolt a földre, hogy széthullott könyve leveleit
összeszedegesse.</p>
<p>Erre a nagyasszony odarohant Béni bácsihoz, kinek ma a csizma
épen nagyon nehezen akart fölmenni a lábára.</p>
<p>– Te! Te már ember vagy. Vármegye tisztviselője vagy. Ott ülsz a
törvényszéknél. Neked kötelességed utánuk menni és visszahozni
őket!</p>
<p>– Nekem! Hebegé Béni bácsi; s aztán csakhogy megkaphatta a
taplósipkáját, a félig felhuzott csizmával kotródott menten kifelé
a hátulsó ajtón a szobából.</p>
<p>A rémületet arcz még soha jobban ki nem fejezte.</p>
<p>A nagyasszony elkezdett kaczagni rajta. Két öklét összeszorítva,
fenyegetőzött és kaczagott; majd a szive szakadt meg, úgy
kaczagott.</p>
<p>Azután leült a pamlagra s elcsendesíté magát. Hallgatott sokáig
és bámult maga elé mereven.</p>
<p>Kálmán azzal foglalkozott, hogy a széthullott könyv lapjait
ismét rendbeszedegesse. Nagyanyja félretekintett rá nehányszor.
<span class="pagenum"><a name="Page_156" id=
"Page_156">-156-</a></span></p>
<p>– Összeszedted már a könyvedet? Kérdé aztán egyszer.</p>
<p>– Igen.</p>
<p>– Soká kell még készülnöd belőle?</p>
<p>– Már készen vagyok.</p>
<p>– Mikor indulsz a vizsgát letenni?</p>
<p>– Holnap, ha akarod.</p>
<p>– Jól van. Ezt szeretem. Ne légy már itthon. Ha a vizsgát
letetted, elmégy patvariára Korczához; ha azt elvégezted,
jurátusnak a főispánhoz. Azután leteszed az ügyvédi vizsgát s
Pesten maradsz. Haza nem szükség jönnöd többé. Ha én látni akarlak,
majd fölkereslek. Azután választhatsz pályát magadnak, a milyet
akarsz. Lehetsz úr, lehetsz lump. Adok pénzt az egyikhez úgy, mint
a másikhoz. Csak kettő nem lehetsz az én akaratommal: komédiás,
vagy poéta. Nem beszélek róluk többet: sem a leányról, sem a
csábitójáról. El vannak nálam felejtve. Ha a neveiket hallom, azt
mondom rá: ki volt az? nem hallottam hirét! Nekem semmi közöm
hozzájuk többé. Élhetnek, halhatnak miattam. De neked megtiltom,
hogy velük, akár a himével, akár a nőstényével valaha szóba állj.
Pedig koldulni fognak egykor. De ha én megtudom, hogy te
valamelyiket, mikor az éhhalállal kinlódik, attól egy alamizsna
falattal megváltottad, vagy egy beteg porontyát megszántad a
bölcsőben, vagy egy elejtett szóval védelmére keltél, a hol
gyalázni hallottad, ki vagy tiltva a házamból örökre. Nézz szét. A
mim van, kilencz tizedrészét magam kerestem. Uraság, gazdagság, a
mit rád hagyok. Szegény ügyefogyott Béni bátyádnak nem adsz belőle
egyebet, mint holtig való ellátást. Ha tekintélyes világra való
ember leszesz, éltemben kezedre adom minden vagyonomat, s ha
korhely leszesz, ha elprédálod öröködet, hagyom azt tenni; birói
zár alá nem tétetlek; hanem ha lealázod magadat azokhoz az
emberekhez valaha: eltaszítlak és elhagylak veszni, ha éhen, hát
éhen! Én adott szavadat, fogadásodat, nem kérem, én nem
<span class="pagenum"><a name="Page_157" id=
"Page_157">-157-</a></span> esküdtetlek. De te tudod jól, hogy a
mit én fogadok, azt megtartom. Erre emlékezzél!</p>
<p>Kálmán odament nagyanyjához, annak kezét ajkához emelé,
megcsókolá, s azután e szókat suttogá:</p>
<p>Még ma elmegyek…</p>
<h2>A MIT A PATVARISTÁK TANULNAK.</h2>
<p>Egy hét mulva már ott volt Kálmán Korcza úrnak tintaszagtól
keserü-savanyú irodájában.</p>
<p>A legelső, a ki megérkeztekor agybafőbe ölelte, Biróczy volt.
Mondta neki, hogy már várták; a principalis kapta nem csak az ő
ajánlkozó levelét, hanem a nagymamáét is, a mely pedig ugyancsak
meg volt bélelve; száz forint volt benne.</p>
<p>Még nem beszélhették ki magukat, a midőn Korcza úr is
megérkezett. Az aztán még jobban örült Kálmán megérkeztének.</p>
<p>– Hahá, domine fráter! kiálta, mind a két kezével vállára
veregetve: hát megérkezett? megérkezett? Letette az exament?</p>
<p>Kálmán sietett a kivívott testimoniumot előadni zsebéből.</p>
<p>– Tudom, tudom: «eminens ex omnibus». Mintha látnám. Pataki
bizonyitvány?</p>
<p>– Igen is.</p>
<p>– Volt ott?</p>
<p>Kálmán szörnyű sértett arczot csinált erre. Ez mégis nagy
megbántás mind Patakra, mind ő rá nézve.</p>
<p>Korcza úr kinevette a neheztelésével.</p>
<p>– Jól van jól, domine fráter (az már nem «audiát»), nem kell
mindjárt megaprehendálni. Patvaristának semmiért sem szabad
megaprehendálni. Mindegy az nekem, akárhogy tanult; akármennyit
tud: nálam semmi egyéb dolga nem lesz, mint reggel addig aludni, a
meddig tetszik; <span class="pagenum"><a name="Page_158" id=
"Page_158">-158-</a></span> a haját szépen felfriziroztatni, délben
az ebédhez rendesen compareálni, délután elmenni biliárdozni; este
theátrumba, vagy a nagy gárdistához, lesz külön szoba, külön
kapukulcs; csak hogy éjjel ne danoljon, mikor hazajön, s a fejét be
ne veresse, ha a mészáros legényekkel összeverekszik. A pénze itt
áll nálam; csak parancsoljon vele, s diktálja fel, hogy mire
kellett? A nagymama küld a mennyi kell. Aztán ha megkiván valami
irásfélét, csak szóljon, majd keresek ki valamit; ha pedig
megtalálja unni, csak adja oda az «audiát»-nak, az majd lekörmöli
helyette. A hajdum fogja kiszolgálni: hanem azt már kérem, hogy le
ne itassa mindennap.</p>
<p>Kálmán hagyta ezt a szép instructiót mind a fejére kiöntetni, s
nem tett ellenészrevételeket: ismerte már a principálisa furcsa
szokásait.</p>
<p>Hanem aztán ő is megismertette azt a maga szokásaival.</p>
<p>Először is ő volt legelső, a ki felkelt a háznál, s mire a hajdu
felébredt, ruháját, szobáját maga kitakarította; s mire a
principális az irodába került, ő már régen ott ült az iróasztalnál
és dolgozott. Nem is járt se mulatni, se korhelykedni; ült egész
nap otthon.</p>
<p>Élvezte az egyedüllételt.</p>
<p>Ez az első foka az uraságnak, mikor az ember kivívta az életben,
hogy saját szobája legyen.</p>
<p>A második aztán az, mikor saját kenyere van.</p>
<p>Végre elérte Kálmán azt a boldogságot, a mi után oly régen
vágyott, hogy van egy kis félreeső odúja, kertrenéző ablakkal; a
hol senki sem gondoz rá, nem lesi, nem beczézi, a hol átadhatja
magát annak a gyönyörnek, a mit a gazdag kedélynek az egyedüllét
nyujt.</p>
<p>Mikor üres ideje van, mikor az irodai munka elfogyott: ő hátra
mehet kis szobájába; bezárkózhatik; előveheti ládája fenekéről
rejtegetett kincseit, az átokkal tiltott verseket; elolvashatja
őket fennhangon; deklamálhat, lelkesülhet, könyezhetik: senki sem
látja meg. Irhat újat. Drámát, <span class="pagenum"><a name=
"Page_159" id="Page_159">-159-</a></span> vígjátékot. Mennydöröghet
magas páthosz hangján; kaczaghat a humoros helyzeteknél; nem
leskelődik utána senki, aki azt megkérdené: megbolondultál-e?</p>
<p>Majd megint, mikor a művészi vágyak veszik elő: rajzónja,
festékei jelennek meg az asztalon. És fest ábrándos tájképeket,
szörnyű jeleneteket saját drámáihoz, phantasticus alakokat: miket
nagyon szégyenlene, ha valaki meglátná. El is titkolja jól. Mikor
szobája nyitva van, semmi nyoma festéknek, képnek, irásnak; a kard
is a maga helyén, mintha nem is harczolt volna az előtt egy órával
Csák Máté kezében Róbert Károly ellen!</p>
<p>Senki sem sejti az ő titkos gyönyöreit!</p>
<p>Az irodában oly prózai szorgalommal másolja az okiratokat, mint
egy gép. Teszi magát, mintha azok a pörök őt nagyon érdekelnék.
Eljár Korcza úrral, ki nagy uradalmak jogigazgatója, az urbarialis
törvényszékekre s oly szorgalommal vezeti azoknak jegyzőkönyveit,
mintha őt érdekelnék legjobban azok az aprólékos nagy bajai az
egymás közt veszekedő két parasztnak, a miknek a vége rendesen az,
hogy egyik se kap semmit. Vannak azután megint más forma perek, a
mikben mind a két paraszt kap valamit: – mogyorót – a fáját.</p>
<p>Az ilyen pereket nem igen szerette Kálmán; mert neki kellett
rendesen a deresnél jelen lenni és számlálni a kiszolgáltatott
adagokat; a mi nem az ő kedélyéhez való mulatság volt.</p>
<p>Egyszer megsokallta az igazságszolgáltatásnak e nemét Kálmán, s
mikor az úritörvényszéken a krimináliákra került a sor, megmondá
Korcza úrnak, hogy ő már haza megy s majd elküldi maga helyett
Biróczyt. Hanem akkor épen nagy szükség volt rá, mert jegyzőkönyvet
senki sem tudott oly jól fogalmazni, mint ő. Korcza úr tehát azzal
biztatá, hogy ne menjen el, holnap érkezik haza a tiszttartónak a
leánya, a ki egy olyan gyönyörű teremtés, a minőt még soha sem
látott; aztán mindennap a tiszttartónál szoktak ebédelni,
vacsorálni. Erre a kecsegtetésre <span class="pagenum"><a name=
"Page_160" id="Page_160">-160-</a></span> hát csak ott maradt még
egy nap, s csinált jegyzőkönyvet estétől reggelig s dirigálta a
streich-terzetett, vocal-solo kisérettel reggeltől délig; hanem a
szép tiszttartó leány nem érkezett meg.</p>
<p>S ezzel a biztatással még néhány napig ott tartották: a szép
tiszttartó leány még akkor sem érkezett meg; valószinüleg nem is
volt a világon; hanem aztán Korcza úr jutalmul az ötödik napon egy
papirba tekert csomagot nyujta át titokban a dominus fráternek,
mint «diurnumot», mit az szerénykedett elvenni; de a principális
csak a markába nyomta: «megérdemlette domine fráter, azért a
közrend és törvény érdekében elnyűtt sok mogyorófáért».</p>
<p>Mikor aztán Kálmán megnézte, hogy mi van a papirosban? talált
benne öt szem mogyorót. Tehát öt napi hivatalos fáradságaért kapott
öt szem mogyorót, meg egy biztatást, hogy majd látni fog egy szép
leányt. Mai világban azt a diurnumot keveselnék.</p>
<p>De hiszen Kálmán nem volt rászorulva az accidentiákra. Korcza
úrnál ott hevert az első hónapra küldött száz forintja. S még egy
huszast sem kért ki belőle. Korcza úr gondolá: még hazulról van
neki pénze s jól tud vele gazdálkodni.</p>
<p>Hanem egyszer egy jogi perben hirtelen sok pöriratot kellett
lemásolni, melyre az illető fél rászánt húsz bankóforintokat, csak
hogy másnap reggelig meglegyen. Korcza úr elmondá e körülményt
patvaristáinak s azt ajánlá nekik, hogy majd a királyi táblától
ideszólit egy pár irnokot, hogy segitsenek a leirásban. Nagyon
meglepte azután, mikor Kálmántól azt hallá, hogy majd leirják ők
ketten Sándorral; nem kell osztozó. Le is irták az okmányokat
reggelig s a húsz forinton megosztoztak.</p>
<p>Ekkor kezdte a joggyakornokát közelebbről ismerni Korcza úr.</p>
<p>Mindjárt közölte tapasztalatát a nagyasszonynyal.</p>
<p>Minek következtében azután nem sokára kapott Kálmán <span class=
"pagenum"><a name="Page_161" id="Page_161">-161-</a></span>
hazulról egy ötpecsétes levelet, melyben volt száz forint, meg ezek
a sorok:</p>
<p>«Te kevély Kámbizes!»</p>
<p>«Csak nem akarsz ahoz a pénzhez nyulni, a mit Korczának küldtem
számodra, hogy ne kelljen kérned, számot adnod róla és
megköszönnöd. No hát itt küldöm most egyenesen a kezedbe. Ne adj
róla számot; ne köszönd meg.»</p>
<p>«Alázatos szegény nagyanyád»</p>
<p class="right">«Erzsébet.»</p>
<p>Kálmán mit csinált ezzel a pénzzel?</p>
<p>Nagyanyjának csak a virágos kertjében volt még öröme. Tavaszszal
már kezdődött a tulipán idény, az ő büszkesége eddig. De tavaly
óta, hogy a főispán kertében meglátta a szép Wellingtonokat, azokat
a magasra növő tulipánokat, miknek szirma rózsaszinü, zöld
szegélylyel s sötét csokoládészin és sárga csikokkal, azóta egészen
elromlott a kedve. Azokat pedig csak Harlemből lehet kapni s
darabja öt forint. Ily tömérdek pénzt a nagyasszony a maga
gyönyörüségére ki nem ád.</p>
<p>Kálmán meg akarta lepni nagyanyját. Hogy a meglepetés annál
tökéletesebb legyen, a megszerzett húsz darab tulipán hagymát Béni
bácsinak küldé, azzal az utasitással, hogy a Wellingtonokat
titokban ültesse el a mama tulipános virág-ágyába.</p>
<p>Béni bácsi értette az ilyen tréfát, hiszen olyan jó gyerek volt
szegény. Egyszer, mikor nagy eső volt, nem félhetett, hogy a mama
meglepi a kertben; maga lement oda, s húsz régi, egyszerü tulipán
hagymát kiásott az ágyból, s helyébe kaparta a Wellingtonokat. S
nehogy a kiszedett hagymákról rájöjjenek a kegyes csalásra,
kenyeret szelt le hozzá s megette őket kenyérrel a becsületes jó
ember. Egy kis német hast kapott tőle, hanem elmult az magától.</p>
<p>Milyen nagy volt aztán a mulatsága, mikor egyszer csak látta a
nagyasszony az idegen pompás Wellingtonokat kinyilni, a mikről
semmi tudomása nem volt. <span class="pagenum"><a name="Page_162"
id="Page_162">-162-</a></span></p>
<p>Persze Béni bácsi csak kaczagott és tánczolt, mikor vallatóra
fogták, hogy mint kerültek ezek oda?</p>
<p>A legközelebbi havi pénzét aztán következő sorok kiséretében
kapta Kálmán:</p>
<p>«Te csúf ember!»</p>
<p>«Azt gondolod, nem kitaláltam, hogy ez is a te mesterséged volt?
(Ide egyptomi hieroglyphképen egy gondosan megszáraztatott és
lenyomtatott tulipán-szirom volt közbe ragasztva a Wellington
kelyhéből.) Hej, de kevély vagy! Az apádtól maradt rád. Az meg
tőlem örökölte. Hanem azért haragszom rád, szerető nagyanyád,
Erzsébet.»</p>
<p>A haragos levelek aztán soha sem maradtak el; telve
büszkeséggel, telve szeretettel, megtömve gorombasággal és
pénzzel.</p>
<p>Kálmán válaszai pedig annál rövidebbek voltak. Egyszerű
köszönet. Nem tudott hizelkedni.</p>
<p>S valami titkolnivalója volt.</p>
<p>Minden gondos szülő, ki a nagyvárosba ereszti fiát, gondosan
lelkére szokta kötni, hogy óvja magát a csábító szép hölgyektől?
Hány óvja magát aztán? Bizonyos, hogy egy sem vallja meg.</p>
<p>Kálmánt pedig mindennap meglátogatták a legcsábítóbbak, a
legveszélyesebbek a hölgyek között, s éjféleken túl élveztették
vele az olympi gyönyört, melyet nem jó megismerni emberi idegeknek:
– a múzsák.</p>
<p>Kálmán lázadó volt nagyanyja parancsai ellen. Ezt titokban
kellett tartania. Még principálisa is csak úgy véletlenül jött rá
egyszermásszor a poétázásra. Szorgalma az irodában példányszerű
volt. Hanem ügyességéről a pörös dolgok elintézésében nem lehetett
hasonlót mondani. Korcza úr föltette magában, hogy majd ebbe is
beleoktatja. Amint Biróczynak a gyakornoki ideje letelt, s feljebb
szállt királyi táblai jegyzőnek, Korcza úr annak a teendőit is
Kálmánra bizta. Az ő dolga volt azontúl a látogató clienseket
elfogadni, azoknak pöreik mibenlétéről fölvilágosításokat adni,
következőleg pöreiket tanulmányozni, <span class="pagenum"><a name=
"Page_163" id="Page_163">-163-</a></span> kivánságaikat kihallgatni
s azokról főnökét értesíteni; az átadott pénzeket átvenni,
nyugtatványozni; azokról naplót vezetni, a mi fiatal emberre nézve
a legveszedelmesebb próba. Azután versirás és számadás, az két
különböző dolog. Nappal prókátor, este poéta? Ez nem megy.
Valamelyiknek meg kell bukni.</p>
<p>Egy reggel Korcza úrnak személyes informatióra kellett menni
valamennyi septemvirhez; délig megtartott a munka, annálfogva a
teendők egész sorozatát elszámlálta eléje, miket Kálmán sorba
feljegyzett naplójába.</p>
<p>– Igaz! szólt Korcza úr, még egyszer visszatérve az ajtóból.
Majd elfeledtem. Ha az a molnár el talál jönni, Tóthnak hivják, a
kiről már beszéltem, hogy valami erőszakoskodási esete van Decséry
gróf ellenében: hát már kiegyeztem vele a gróf nevében. Tóth fizet
húsz forintot, én pedig csapatok rá huszonötöt, s azzal quittek
vagyunk. Hát ha idejön az alatt, csak absolválja, domine fráter. –
A hajdu lássa el az embert oda hátul a fakamarában; de maga ott
legyen, mert különben megteszi a paraszt, hogy egy üres zsákot fog
maga helyett püföltetni s ő jajgat hozzá. Hanem addig el ne
ereszsze, míg meg nem fizet; ha le nem teszi a birságot, tartsa
csukva a fakamrában, míg haza jövök. Ha pedig fizet, adjon neki a
pénzről nyugtatványt; viszont a huszonöt botokról Tóth adjon
nyugtatványt, hogy megkapta. Értette? De aztán valami poétaság ne
jőjjön ki belőle.</p>
<p>Korcza úrnál ez volt a megbántás legmagasabb mértéke, ha
valamire azt mondta, hogy poétaság!</p>
<p>Alig ment el Korcza úr hazulról, Kálmán még jóformán hozzá sem
fogott a napi munkához, midőn a kettősajtó külsőjén elkezd valaki
koczogtatni, azután a két ajtó között nagy czihelődés támad, valaki
erősen zsúrolja a talpát, köhécsel, mint mikor az alázatos paraszt
készül bekopogtatni, s nagy czeremóniát csinál hozzá.</p>
<p>– Szabad már no! kiált eléje Kálmán türelmetlenül.</p>
<p>Azzal lassan felnyilik az ajtó; egy halaványkék posztóruhás
<span class="pagenum"><a name="Page_164" id=
"Page_164">-164-</a></span> alak, fontostalpú csizmában, fején a
szürkés hosszú haj nagy görbe fésüvel hátrafelé simítva, oldalán
posztószéltarisznya, megkisérti, hogyan lehetne felényi
ajtónyiláson beférni, mint a mekkorát a termete elfoglal? mig végre
csakugyan megengedi magának, hogy átfeszüljön a megnagyobbított
nyiláson, s akkor aztán elkezd hálálkodni, mindenféle jó reggeleket
kivánva a nemzetes ifjú úrnak, míg végre kisüti, hogy itthon van-e
a tekintetes fiskális úr?</p>
<p>– Nincs itthon. Mi tetszik?</p>
<p>A kopott dolmányú alaknak olyan hamis alázatossággal mosolygó
képe van, mintha mindig valami tréfán törné a fejét, a miről maga
semmit sem akar tudni. Ott megáll az ajtóban s nagy jámborul
elkezdi:</p>
<p>– Hát kérem alássan, én vagyok az a Tóth.</p>
<p>– Áh! tudom. Contra Decséry. Fizetni jött?</p>
<p>– Igen is, fizetni jöttem.</p>
<p>– Megkapni valamit?</p>
<p>– Igen is, kapok valamit.</p>
<p>– Hát hallja, kedves földim, engem az egész dolog elintézésével
megbizott a főnököm. Kendnek huszonöt botot kellene kapni.</p>
<p>– Huszonöt botot, ugy-e? Kérem alássan. Oh! köszönöm
alássan.</p>
<p>– No, az egyezség szerint. Hanem hát én azt absurdumnak találom
kiszolgáltatni, s elégnek tartom: ha kend nyugtatványozza előttem,
hogy megkapta.</p>
<p>– Hogy megkaptam a nehéz botokat? Értem igen is. És hát nem kell
megkapnom? Oh! milyen kegyes a nemzetes patvarista úr.</p>
<p>– No, hát itt a kész nyugtatvány! Tud kend irni?</p>
<p>– Valami keveset.</p>
<p>– Hát csak firkantsa alá frissen. Mert ha haza talál jőni a
főnököm, az nem fogja ilyen simán elereszteni.</p>
<p>– Ejnye hát ugyan siessünk vele.</p>
<p>A kopott ember odament az iróasztalhoz s igen szép <span class=
"pagenum"><a name="Page_165" id="Page_165">-165-</a></span>
gömbölyű betükkel aláirta a nevét annak a nyugtatványnak, melyben
elismeri, hogy mai napon az egyezményes mogyorósujtásokat
fogyatkozás nélkül a szó minden értelmében felvette.</p>
<p>– No, ezen átesett kend. Már most csak fizesse kend le azt a kis
pénzt; aztán elmehet Isten hirével.</p>
<p>A kopott ember csak ravaszul mosolygott, az állát simogatva.</p>
<p>– De már azzal a kis pénzzel majd csak megvárom a fiskális
urat.</p>
<p>Kálmán mérgesen csapta le a tollat kezéből, a mivel épen
nyugtatványt akart irni arról a 20 forintról. Ez mégis nagy
parasztság. Húsz forintot nem merni az ő kezébe letenni.</p>
<p>– No, hát ha meg akarja kend várni a fiskális urat, akkor menjen
kend ki, a hajdu majd be fogja zárni a fakamarába, míg a fiskális
úr hazajön; ez a parancsolat. Ott várhat kend délig.</p>
<p>– Köszönöm kegyes jóakaratát.</p>
<p>Kálmán csengetett a hajdunak; az elvezette a kopott embert a
kapott utasítás szerint. Már most hadd izzadjon ott a fakamarában
délig, ha olyan pimasz.</p>
<p>Hanem Korcza úr jóval hamarább hazajött délnél, valami szükséges
iratokért.</p>
<p>Kálmán jelenté neki, hogy itt volt a Tóth; megkapta, a mi neki
dukált, itt a nyugtatvány róla.</p>
<p>Korcza úr bele sem nézett az irásba, azt mondta: jól van.</p>
<p>– Hanem a pénzt nem akarta másnak lefizetni, mint a fiskális
úrnak. Annálfogva becsukattam addig a fakamarába, míg haza tetszik
jönni.</p>
<p>– Nagyon jól tette. Hát csak hozassa elő a hajduval frissen,
mert még vissza kell sietnem. Várnak ő méltóságaik. Azokat egy
rossz paraszt miatt nem várakoztathatom.</p>
<p>A hajdu nagy hirtelen előtermett a kopott emberrel, ki ismét
csak oly mosolyogva és alázatosan lépett be a szobába; <span class=
"pagenum"><a name="Page_166" id="Page_166">-166-</a></span> de a
kinek láttára Korcza úr ijedtében felrugta a háta mögött őgyelgő
karszéket.</p>
<p>– Ezt csapatta meg, domine fráter! Tyüh! Kutya kutyánszki! Hisz
ez nem Tóth, a molnár, hanem Tóth, a hódmezővásárhelyi
compossessor!</p>
<p>Korcza úr az üstökéhez kapkodott s fél lábával tánczolt dühében,
ijedtében.</p>
<p>– Kutya-kutyánszki! Lába-labánszki!</p>
<p>S végre kiterjesztett karokkal rohant Tóth uram nyakába, azt
kérlelgetve ölelvén összevissza: Ne haragudjék, kedves, édes Tóth
uram. Lássa! (szólt szörnyű megvetéssel mutatva Kálmánra.) Ilyen a
poéta.</p>
<p>Tóth uram csak mosolygott. Kálmán pedig igen okosan képzelte
magát védelmezni, ha fölfedezi, hogy hiszen nem csapatta ő meg Tóth
uramat, csak épen nyugtatványt vett az «elvben» kiszolgáltatott
botokról.</p>
<p>– Micsoda? kiálta Korcza úr, mérgesen csapva a botnyugtatványra.
Hisz ez a védelem rosszabb a vádnál! – E szerint ez a nyugtatvány
egy falsum! Domine fráter e szerint bevallja, hogy egy huzomban
hamisított, csempészett és egy kézre játszott az ellenféllel.</p>
<p>Kálmánnak csak nyitva maradt szeme, szája; ennyi kriminális bűnt
fedezve fel magában.</p>
<p>Hanem akkor már közbelépett Tóth uram.</p>
<p>– Ne tessék zsörtölődni monda, Korcza úr kezét megfogva. A
nyugtatvány igazat mond. Itt a bizonyság; szóljon a hajdu.
Megkaptam-e a huszonötöt?</p>
<p>– Igen is meg, bizonyítá a hajdu. Mikor kijött a nemzetes Tóth
uram, azt mondá nekem: Jőjjön kend velem a fakamrába, János, s
hozza a pálczáját. Én most odabenn aláirtam egy nyugtatványt
huszonöt botról; ha én azt meg nem kapom, vagy nekem lesz miatta
bajom, vagy annak a becsületes patvarista úrnak. Hát csak adja kend
ki; de ne üssön kend nagyon, mert ha felkelek, olyan olvasatlan
huszonötöt verek kendre a saját botjával, hogy ötvenrül adhat
quietáncziát. Ekképen történt. <span class="pagenum"><a name=
"Page_167" id="Page_167">-167-</a></span></p>
<p>Korcza úr elkezdett kinjában fütyülni, s a tarkóját, meg a
tomporát ütögette a tenyereivel.</p>
<p>– Jajajajajajajaj! S még becsukatja a fakamrába! Tóth Máté
uramat Tóth Mátyás helyett! Tudja-e domine fráter, hogy ez a
leggazdagabb úr egész Csongrád vármegyében?</p>
<p>Kálmán meg akarta mutatni, hogy a szóbeli perlekedésre is
készült, s előadá védelmét.</p>
<p>– Én kérdeztem az illustrissimétől, mikor bejött, hogy gróf
Decséryvel való ügyben jött-e? Azt mondta: «igen». Fizetni jött-e?
Azt mondta: «igen». Kapnia kell-e valamit? Azt mondta: «igen».
Kérdeztem, huszonötöt kell-e kapnia? Azt mondta: «köszöni
szépen».</p>
<p>Erre mind a hárman nevetni kezdtek: cliens, principális és
hajdu.</p>
<p>Tökéletes igaza volt a poétának.</p>
<p>Korcza úr diákra forditotta a szidást; úgy tett, mintha Kálmánt
szidná.</p>
<p>– Sed bene ipsi contigit? Quare portat tales braccas
cucuricinas? Vellem, quod accepisset quinquaginta solidos!</p>
<p>A mi magyarul annyit tesz, hogy: úgy kell neki, bár ötvenet
kapott volna keményül, minek jár kukoricza nadrágban?</p>
<p>Aztán folytatta magyarul.</p>
<p>– Persze, hogy a gróf Decséry-féle ügyben jött Tóth uram;
persze, hogy fizetni jött; persze hogy kapni jött valamit. Üljön le
domine fráter az asztalhoz s segitsen a pénzt megszámlálni. Tessék
Tóth uram.</p>
<p>Tóth uram tehát előbbre lépett s mosolygó hunyorgással vont elő
a szeredásából egy szatyinggal átkötött nagy csomagot, oda helyezve
azt Kálmán elé.</p>
<p>– Ennek két ezer darab öt forintosnak kell lenni.</p>
<p>– Számlálja meg domine fráter.</p>
<p>Kálmán sorba rakogatta a bankókat egymás hátára. Milyen nagy
határ pénz. Meg van! A principális átvette s ő is megszámlálta
újra. <span class="pagenum"><a name="Page_168" id=
"Page_168">-168-</a></span></p>
<p>Ekkor Tóth uram egy másik csomagot vett elő a posztószél
tarisznyából.</p>
<p>– Ennek meg ezer darab tiz forintosnak kell lenni.</p>
<p>Az is hasonló mustrán ment keresztül.</p>
<p>Aztán még egy harmadik, meg egy negyedik, megint ötödik és így
tovább következő csomag került elő a zsiros iszákból, megannyi
tizezer forintok egy felmarkolásra. Mikor már a tizedik csomót
számlálta Kálmán, aggódva tekintett a bűvös szeredásra, valjon
adja-e még? De már lappadni kezd.</p>
<p>A következő csomagot ezzel a szóval kotorázta elő a kopott
ember.</p>
<p>– Itt van pedig ötszáz darab százas.</p>
<p>Ötvenezer forint.</p>
<p>Kálmán izzadt a pénzszámlálásban. Ujoncz embernek nagy hőséget
okoz az, mikor nagy bankjegyek futnak végig az ujja hegyén.</p>
<p>Ez is meg volt. No, az excellentiás urak ugyan várhattak Korcza
úr visszatértére.</p>
<p>– No, még ez a kevés. Ez már az utolsó csomó. Harmincz darab
ezeres.</p>
<p>Attól izzadt még csak Kálmánnak az üstöke.</p>
<p>S mekkora volt a diadala, mikor kétszer is végig számlálva a
veszedelmes nagy bankókat, a felfedező hevreka hangján
kiálthatá:</p>
<p>– Ez nem harmincz, hanem harminczegy darab!</p>
<p>Tóth uram nem hogy meg lett volna lepetve e felkiáltás által,
sőt inkább ravasz, előre kigondolt mosolygással mondá rá:</p>
<p>– Igen is. Tudom. Annak a fölösleges ezeresnek van valami
története. Ha nem sajnálja a tekintetes úr meghallgatni, elmondom.
Én ezen lefizetett summáért megvettem gróf Decséry úr ő
kegyelmességének azon pusztáját, mely az én másik két pusztám
között feküdt, hogy onnan könnyebben gazdálkodhassam az egész
birtokom fölött. Annálfogva az ottani lakásba szándékozom
beleköltözködni. <span class="pagenum"><a name="Page_169" id=
"Page_169">-169-</a></span> Hanem hát megvallom, hogy egy dolgot
nem vettem észre, csak mikor a feleségemmel megvizsgáltuk a vett
birtokot. Hiába: az asszonynak csak hamisabb szeme van; mindjárt
meglátta. Hát a lakás kapujával szemben van egy domb, azon a dombon
egy négyszegletü kerítés, annak a közepében egy márványkő feszület,
a melyet a Decséry grófok állíttattak oda. Tetszik tudni: én
kálvinista vagyok. Engem ugyan nem bánt a más vallása s én a
plébánusnak is köszönni szoktam az utczán. Hanem hát tetszik tudni,
hogy az asszonyféle milyen portéka? Annak nem lehet befogni a
száját. A mint az asszonyom meglátta ott a feszületet, elkezdett
darálni, hogy az ő neki oda nem kell! És mindenféléket beszélt.
Tetszik tudni, nagyon szabad szája van az asszonynak. A feszületet
úgy híja, hogy «a fanyelü szent», a mi elég csunyaság tőle.
Elégszer megszidtam érte, de nem fog rajta. Már most találja ezt
egyszer valami idegen meghallani, még feladnak, még becsuknak érte
mind a kettőnket s aztán ülhetünk a tömlöczben nagyméltán. Hát én
arra könyörögném a tekintetes fiskális úrnak, venné rá az eladó
gróf urakat, vinnék el a jószágomról a maguk jószágára azt a
tiszteletre méltó szent képet. Jobb lenne az mind a hármunkra
nézve.</p>
<p>– Hja! kedves nagyuram, Tóth uram! monda Korcza úr, ez nehéz
állapot lesz. Az servitus. Az együtt jár a jószággal. Azt bizony
nem tudom, hogyan lehetne onnan elmozdítani. Ahoz nagyhéten
búcsújárók szoktak seregleni, meg buzaszenteléskor, aztán
körösztjáró héten…</p>
<p>– Még processio is! szörnyedt el Tóth uram.</p>
<p>– Aztán az az egész domb szentelt föld. Ha a keresztet el
akarják vinni onnan, a dombot is el kell hordatni. S hol van az
eladott jószághoz a Decséry uradalom? Négy napi járó föld. Hisz ez
pogány pénzbe kerülne a grófnak!</p>
<p>– Hát hisz arra való ez a harminczegyedik ezeres! szólt
hunyorgatva Tóth uram. Ezer forintból csak kikerül a költség.
Ennyivel fizetek többet a vételáron kivül, ha a <span class=
"pagenum"><a name="Page_170" id="Page_170">-170-</a></span> gróf
urak olyan kegyesek lesznek a maguk körösztjét elvitetni tőlem.
Elég köröszt már én nekem az a nyelves asszony.</p>
<p>– No, jól van. Én megpróbálom. Monda Korcza úr fontoskodó
képpel. De az nehéz dolog, nagyon nehéz dolog: nem igérhetek semmi
bizonyosat.</p>
<p>– No csak tegye meg a tekintetes úr. Nem leszek ám érte
háladatlan.</p>
<p>– Megpróbálom. Tessék ma estére visszajönni. Addig is domine
fráter Kálmán fogalmazzon egy ügyvédi meghatalmazást e tárgyban s
Tóth uram irja alá. Én pedig megirom a nyugtatványt erről a kis
pénzről.</p>
<p>Ez volt tehát az a «kis pénz», a mit Kálmán nyugtájára nem akart
átadni Tóth uram. Tóth uramnak igaza volt. A fiskális nyugtáját
aztán megköszönte.</p>
<p>Kálmánnak is motyogott valami köszönetfélét, de ez nem is nézett
felé. Restellte az egész történetet.</p>
<p>Tóth uram aztán nagy hálálkodások után odább állt; Korcza úr a
pénzcsomagokat elzárta egy vasas ládába, a minek a nagy kulcsai egy
szarvasbőr zacskóban álltak, azokat megint elzárta a szekrényébe, a
szekrénye kulcsát aztán végre bedugta az iróasztala nyitott
fiókjába. Ilyenformán aztán, mintha el se zárta volna a pénzt. Csak
környezetének folytonos becsületessége őrizte, hogy mindennap ki
nem rabolták.</p>
<p>Akkor aztán szaladt a félbehagyott informatiót folytatni.</p>
<p>A mint principálisa eltávozott, akkor kezdett csak Kálmán
papirosaiból felnézni. A legelső tárgy, a mi szemét megszurta, egy
papirosba takart valami volt az asztalán. Valami lapos gömbölyü, a
milyen a pénz szokott lenni. Ezt bizonyosan Tóth uram tette ide a
nagy hálálkodás közben, mint fáradsági dijt a patvarista
számára.</p>
<p>Kálmán felbontá, mi az? Egy két garasos volt.</p>
<p>Hogy felugrott a helyéből mérgesen! <span class=
"pagenum"><a name="Page_171" id="Page_171">-171-</a></span></p>
<p>Hiszen az is nagy boszuság, ha az embernek egy tallért
ajándékoznak, mikor nem hajlandó azt elfogadni, de pláne egy két
garasost! Egy vastag veres rézpénzt!</p>
<p>Hogy nem ütheti a hátához!</p>
<p>Tréfálni akart a gazdag paraszt? vagy igazán két garasra
becsülte Kálmán hivatalos kharakterét?</p>
<p>Ez már mégis nagy boszuság!</p>
<p>Most már hova szaladjon utána?</p>
<p>Hanem hiszen majd visszajön estére! Addig hadd álljon ott a két
garasos.</p>
<p>A mint e fölötti rossz kedvében nagy mérgesen lépdel végig a kis
szobában, egyszer csak halk kopogást hall az ajtón.</p>
<p>«Szabad!»</p>
<p>A kopogtatás ismétlődik.</p>
<p>«Szabad már!»</p>
<p>Meg ujra kopogtatnak.</p>
<p>– Ejnye, ki az már?</p>
<p>Odasiet, feltárja az ajtót. Ki az, a ki nem tud bejönni?</p>
<p>Egy alázatos, összetöpörödött öreg emberke áll az ajtóban; egész
termetét egy hajdan kék, most már fakó, hét galléru köpönyeg fedi.
Kalapját jó előre levette és a kezében tartja. Kopasz fejének
hajaszálai hátulról előre húzva takargatják mostohául a deficitet.
Arczának soványsága azt látszik hirdetni, hogy ime egy ember, a ki
mások irgalomkenyerén éldegél. Alázatos modora mindenben megegyez
külső megjelenésével. Még a bajusza is oly kurtára van nyirva s
csak az orra előtt van egy kis darabon, mintha az is bocsánatot
kérne, hogy bajusznak bátorkodott születni.</p>
<p>Az alázatos kis emberke szerény meghunyászkodással monda:</p>
<p>– Alázatos szegény szolgája az úrnak.</p>
<p>Kálmán okulva a legközelebbi felsülésén, gondoskodott róla, hogy
ezentul minden kopott külsejü látogatóval a <span class=
"pagenum"><a name="Page_172" id="Page_172">-172-</a></span>
legnyájasabban bánjék s annálfogva még annál is szerényebben
viszonza:</p>
<p>– Legalázatosabb szegény szolgája uraságodnak! Mit tetszik
parancsolni?</p>
<p>A szerény emberke fél tenyerét ajkáig emelve, suttogá
szemérmetesen:</p>
<p>– Lehetne-e szerencsém a tekintetes fiskális urhoz?</p>
<p>Kálmán pedig mind a két tenyerét mentegető mozdulatra emelve,
suttogá még szerényebben:</p>
<p>– Nagyon sajnálom, de most nincsen idehaza.</p>
<p>A szerény látogató erre valódi inséges szuplikáló hangon
könyörge:</p>
<p>– S mikor lehetnék szerencsés itthon találhatni, kérem
alázatossággal?</p>
<p>– Bizony nem tudom az idejét megmondani, kérem alázatossággal. A
kis kopott ember az alatt folyvást a kezében tartá a kalapját, s a
nyitott ajtó küszöbén állt.</p>
<p>– Egyébiránt mit kiván uraságod a princzipálisomtól? Kérdé tőle
Kálmán, mert már be szerette volna csukni az ajtót.</p>
<p>A szerény emberke alázatosan félregörbítve nyakát, s két
tenyerét egymás fölött simogatva, nyögé ki:</p>
<p>– Egy kis pénzecskét, kérem alázatossággal.</p>
<p>No biz ezt Kálmán hamarább is kitalálhatta volna. Az első
rátekintésre kivehette, hogy ez is egyike azoknak a kóbor
kéregetőknek, a kik mindennap benyitogatnak Korcza úr irodájába,
először munkát kérve, s minthogy az nincs, egy kis segítségért
esedezve, s a kiket Korcza vagy kikerget, vagy kielégít egy pár
krajczárral, a hogy épen kedvében találják.</p>
<p>Nosza eszébe jutott az elkárhozott két garasos.</p>
<p>Menten sietett az iróasztalához, s aztán nagylelkü pártfogói
arczczal jött vissza az öreg urhoz.</p>
<p>– No hát itt van egy kis pénz, öreg uracskám; szólt markába
nyomva a két garast, már most az Isten áldja meg békével.
<span class="pagenum"><a name="Page_173" id=
"Page_173">-173-</a></span></p>
<p>Az öreg úr nagy háladatossággal fogadta az emberbaráti
adományt.</p>
<p>– Köszönöm alázatossággal a tekintetes ifju úr grácziáját. Az
Isten adjon érte ezer annyit; magamat kegyes jóakaratába ajánlom.
Alázatos szegény szolgája.</p>
<p>Még a becsukott ajtón kivül is hálálkodott; Kálmán utána nézett
az ablakon. Az öreg úr még az utczán is levette a kalapját előtte,
mikor az ablakban megpillantá.</p>
<p>Kálmán azután leült a hivatalos munkáját folytatni.</p>
<p>Egy óra mulva visszakerült Korcza úr; még a folyosón elkezdett
kiabálni a hajdunak, hogy tudassa a szakácsnéval, hogy ma úri
vendég lesz itt ebéden.</p>
<p>– Nem keresett valaki az alatt? Kérdezé azután Kálmántól, a mint
benyitott.</p>
<p>– Valami kéregető. Elutasítottam, felelt Kálmán, fel sem nézve
az irásból.</p>
<p>Korcza úr át sem öltözött, mikor haza érkezett, sőt még a kopott
bőrsipkája helyett is a himzettet nyomta a fejébe.</p>
<p>Kis idő mulva megint hangzott az a gyanus kopogtatás az ajtón,
háromszor egymásután, s a sok «szabad! tessék! herein!» biztatásra
végre ki is nyilt az ajtó s nagy alázatosan tolakodott be rajta az
iménti kopott öreg úr.</p>
<p>Kálmán boszusan csapta le a tollát s már a nyelve hegyén volt,
hogy azt kiáltsa Korcza urnak: «már megint itt van!» de Korcza úr
átváltozása elég jókor elvágta az útját.</p>
<p>A mindig pökhendi arcz, melylyel Korcza a világot fogadta,
egyszerre udvariassá változott a belépő láttára, ugrott a székéről,
futott az érkező elé, utközben bókokat csapva kurta mazurka
lépésben.</p>
<p>– Áh! alázatos szolgája excellentiádnak!</p>
<p>Excellentiádnak!</p>
<p>Kálmánnak elakadt a lélekzete.</p>
<p>Ő ezt az excellentiás urat épen most expediálta ki az ajtón egy
sustákkal! <span class="pagenum"><a name="Page_174" id=
"Page_174">-174-</a></span></p>
<p>Az excellentiás úr pedig minden bókot kétszeresen visszaadott;
egyszer Korcza úrnak, másszor Kálmánnak hajtva meg magát, finom, de
mindig alázatos nyájassággal.</p>
<p>– Frissen, domine fráter! kiálta Korcza úr, segítsen levetni ő
excellentiája köpenyegét.</p>
<p>– Oh kérem alássan, meg nem engedhetem. Tiltakozék az
excellentia. S nem engedte, hogy valaki szolgálatot tegyen
körülötte. Maga leölté a köpenyét, azt összehajtva letette egy
székre s maradt egy szál kabátban, mely szinte olyan kék volt, mint
a köpönyeg, szinte olyan kopott és bársonygalléru, állig
begombolva; úgy hogy a gyémánt keresztnek, melyet nyakában viselt,
csak a felső hegye látszott ki rajta.</p>
<p>– Méltóztassék ide a pamlagra leülni excellentiádnak! Kálmán
fráter, adjon egy zsámolyt ő excellentiája lába alá.</p>
<p>– Óh köszönöm alásan; meg nem engedhetem. Egészen jól van így.
Csak hadd folytassa a munkáját a generose domine Kálmán.</p>
<p>Kálmán szeretett volna kiszaladni a szobából; de nem lehetett.
Korcza úr inte neki, hogy maradjon; szükség lesz rá.</p>
<p>Mintha tövisekre ültették volna le!</p>
<p>– Vártam már excellentiádra; monda Korcza úr. Lesz szerencsém
ebéden itt tisztelhetni.</p>
<p>– Oh enyém lesz a szerencse.</p>
<p>– Tóth Máté elhozta a pénzt. Pontos volt. Méltóztassék azt
rögtön átvenni.</p>
<p>Tóth Máté! Akkor ez hát Decséry gróf!</p>
<p>Most szerette volna már aztán Kálmán a fejét a falba verni! Hisz
ez a kopott öreg úr, a kinek ő két garast ajándékozott, az apja
annak a főispánnak, a kihez ő neki majd jurátusnak kell menni. No
ez szép első találkozás volt. Égett még a füle hegye is.</p>
<p>S ő excellentiája mind ezt nem látszott észrevenni. <span class=
"pagenum"><a name="Page_175" id="Page_175">-175-</a></span></p>
<p>Korcza úr előadta az átvett pénzt; a gróf összeszámlálta azt, s
azután még negyven darab ezerest tett hozzá, úgy adta vissza az
ügyvédnek, ő is egy jószágot vásárolt azon, melynek rögtön le
kellett tenni az árát.</p>
<p>Ez volt az a «kis pénz», a miért az ügyvéd urat kereste.</p>
<p>Kálmán az ökle hegyével kommantgatá a homlokát s mondogatta
magának: «óh te poéta! oh te bukfejes! Nem volt elég egy nap egy
bakot lőnöd, még rá is kellett dupláznod?»</p>
<p>A pénzszámlálás, a nyugták és ellennyugták kicserélése délig
elfoglalták az időt; akkor aztán Korcza úr félre inté Kálmánt s
suttogva adá neki az utasításokat, hogy patvaristai kötelességéhez
képest minő, hová eldugott palaczkokat hozzon fel ez alkalommal a
pinczéből? Maga nyitogassa fel és szedegesse ki a dugóit.</p>
<p>Kálmán ugyancsak haragudott magára. Kedve lett volna ma nem adni
magának ebédet. Alig akart előkerülni a pinczéből.</p>
<p>Aztán azt a nagy hirkust még csak jóvá sem lehet tenni
semmiképen!</p>
<p>Mire visszakerült a palaczkokkal, már akkor a két úr az ebédnél
ült: a levest el is költötték. Az ajtón keresztül hallhatá, hogy
nagyon kaczagnak valamin.</p>
<p>A mint belépett az ajtón, egyszerre elhagyták a kaczagást.</p>
<p>Világos, hogy a két garasnak nevettek.</p>
<p>A gróf ugyan egyszerre oly komoly szelidségbe hozta
arczvonásait, hogy azokon semmi gúnyt nem fedezhetett fel; hanem
Korcza úrnak idő kellett hozzá, ha egyszer nevetésre kuszálta képe
ránczait, míg azokat megint más configuratióba birja
összerendezni.</p>
<p>Az egész ebéd fölött valahányszor Korcza úr rápillantott
Kálmánra, minden tekintetéből kiolvashatta a «két garas» fatalis
esetét.</p>
<p>Alig várta, hogy vége legyen az ebédnek s aztán osonhasson
valamerre. <span class="pagenum"><a name="Page_176" id=
"Page_176">-176-</a></span></p>
<p>De pedig nem adatott meg neki az elosonhatás; a mint felkeltek
az asztaltól, Korcza úr megfogta Kálmánt fejénél fogva, ez volt
nála a bevezetési formaság s oda állítá ő excellentiája elé, e
szavakkal mutatva őt be:</p>
<p>– A főispán úr ő excellentiájának leendő júrátusa.</p>
<p>– Van szerencsém; mondá ő excellentiája. Sok jót hallottam uram
öcsém felől beszéltetni. Szép készültségü, jó erkölcsü ifju. Nagyon
örülök, hogy a fiamhoz jő jurátusnak. Nekem is volt már szerencsém
egyszer találkozni. (No most!) Jó szivéről akkor is meggyőződtem.
Hanem azt jegyzem meg uramöcsémnek, hogy ha minden koldusnak két
garasával fogja osztogatni a pénzt, akkor ön soha sem lesz gazdag
ember.</p>
<p>Korcza úr röhögött, mint valami erdei manó; ő excellentiája is
mosolygott nagy szeliden. Hanem azért a két garast csak nem adta
vissza.</p>
<p>Ebéd után rendesen minden ember más ember, mint ebéd előtt. Ezt
a száz esztendős naptár is bizonyítja. A terített asztal
kiegyenlíti az emberek között a rang-, kor- és
pártkülönbségeket.</p>
<p>Ebéd után a patvaristának szabad a principálisa anecdotáin
nevetni. Ha jó nevető publikumot szolgáltat magában, még kedves
embernek is fogják mondani.</p>
<p>A nyájas, alázatos excellentiás úr is kivetkőzik az eddigi
feszes hernyóbáb hüvelyéből, s a fekete kávé és pipa mellett
átalakul a régiekre visszaszállongó lepkévé.</p>
<p>Diákul beszélnek.</p>
<p>Decséry gróf Tacitus válogatott nyelvén; Korcza úr annál
keresetlenebb konyhalatinsággal.</p>
<p>Oh! milyen jól esik mind a kettőnek, hogy kibeszélheti magát az
édes anyanyelvén. Azon a nyelven, a melyben nevelkedett; a melyen
gondolkozik, a melyen éjjel álmában beszél, a melyen az úr Istent
megszólítja és viszont megérti; a mely a királynak és a nemes
embernek a nyelve; a mely megkülömbözteti az urat a paraszttól, a
férfit az asszonytól; a mely a «corpus juris» és a privilegiumok
<span class="pagenum"><a name="Page_177" id=
"Page_177">-177-</a></span> nyelve; a holtak és az örökké élők
nyelve: a világnyelv, mely előtt minden nemzet meghajol, s a
«senki» nyelve, mely senkit meg nem aláz.</p>
<p>Korcza úr csak akkor volt beszédes, akkor volt közlékeny, ha
diákul beszélhetett, s Decséry gróf tündökölt, ékesen szóló lett,
úr volt, ha latinra fordult a beszéd; magyarul csak alázatosan
tudott megszólalni. Ha latinul szól hozzá Kálmán első
találkozásukkor, bizonyosan nem kerül a két garasra a sor.</p>
<p>No, de miután ez a tréfa olyan jó hangulatba hozta az urakat,
Kálmán is engedelmet kért, hogy szinte latin idiomában előadja azt
az előzményt, mely a fatalis két garast az asztalára hozta.</p>
<p>Kiderült, hogy ebéd után ő neki is sokkal jobb előadása van,
mint ebéd előtt.</p>
<p>Ő excellentiája nem győzte tarka zsebkendőjével törülgetni a
szemeit, oly pompás derültségben tartá az a tréfás quiproquo, a
mibe Tóth Máté uram Kálmán félreértése folytán került.</p>
<p>– Ad vocem! monda a gróf, kiverve pipáját. Azzal a Tóth Mátéval
még énnekem valami végeznivalóm volna.</p>
<p>– Parancsoljon velem excellentiád, monda Korcza úr; ismét
nyujtva a dohánydöbözt az illatos véki dohánynyal.</p>
<p>– A neki eladott jószágomon van valami tárgy, a mit szeretnék
tőle visszanyerni.</p>
<p>Korcza úr futott fidibuszért. Kálmán látta, hogy irónnal a
vékony papirszeletre valamit firkant a principális a gróf háta
mögött.</p>
<p>– Kálmán fráter! gyujtsa meg ő excellentiája pipáját.</p>
<p>Kálmán a neki nyujtott fidibuson e szót olvasá: «taceat!»
(hallgasson!)</p>
<p>– Mi legyen az a tárgy? kérdezé Korcza úr.</p>
<p>– Egy kőfeszület.</p>
<p>– Egy kőfeszület? Korcza úr úgy tett, mintha hasonló tárgynak
hirét sem hallotta volna. <span class="pagenum"><a name="Page_178"
id="Page_178">-178-</a></span></p>
<p>– Igen; egy fogadási emlék-kereszt, melyet nagyatyám állíttatott
oda, midőn a pusztát donatióba kapta. Én bizony egészen
megfeledkeztem róla, mert már husz éve nem voltam azon a pusztán;
hanem nőm, a herczegnő, annál jobban emlékezik rá, s most egészen
fel van háborodva miatta, hogy a családi szent ereklye a jószággal
együtt egy schismaticus paraszt birtokába került; és semmiképen meg
nem akarja engedni, hogy a kereszt kálvinista-kézen maradjon.</p>
<p>Korcza úr nagy füstfellegeket fujt a pipájából s nézett a maga
alkotta ködbe.</p>
<p>– Hja! Ez pedig nehéz dolog! monda farizeus-képpel. A
szerződésben minden ingatlan át van adva; a keresztet pedig sem
lábas, sem ingó-bingó jószágnak nem lehet nevezni; az oda van
építve.</p>
<p>Kálmán kezdte érteni Korcza urat; az meg akarja menteni Tóth
Máté számára annak az ezer forintját. Dehogy értette! A poéta!</p>
<p>– De talán ide adná azt Tóth Máté uram szép szerével? Hisz ő
semmi hasznát sem veszi.</p>
<p>– De igen is veszi hasznát. Azon szent ereklye egyuttal
búcsújáró-hely; a pusztán levő csapszéknek főfőconsumensei épen a
búcsújárók. A kereszt eltávolítása által Tóth Máté a regálejában
fog nagy csorbulást szenvedni.</p>
<p>– Hát tudja mit? fiskális úr: egyezzék ki azzal a becsületes
emberrel. Én nem merek a herczegasszony szeme elé kerülni a nélkül
a kereszt nélkül. Tudja, hogy e tekintetben milyen szigorú nézetei
vannak; s megszoktam már, hogy minden kedvét teljesítsem. Átadok
önnek e czélra egy ezer forintot. Talán ennyivel megelégszik?</p>
<p>– Már nem tudom. Meg fogom kisérteni, monda Korcza úr; ott
hagyva heverni az asztalon az előkerült ezerest. Hanem egytől óvom
excellentiádat; nehogy személyesen érintkezzék ezzel a paraszttal;
mert a paraszt nagyon furfangos! Ha észreveszi, hogy excellentiád
micsoda <span class="pagenum"><a name="Page_179" id=
"Page_179">-179-</a></span> pretium affectionist helyez abban az
ereklyében, hogy a kegyelmes asszony azt minden áron vissza akarja
szerezni, majd tizszerannyival sem elégszik meg. Oh, azt csak én
tudom, milyen furfangos a paraszt!</p>
<p>A gróf tehát ráhagyta Korcza úrra, hogy kerülje körül azt a
furfangos parasztot, s igérte, hogy kedvező siker esetén ő sem lesz
háladatlan e nagy szivességeért.</p>
<p>Kálmán most már többet kezdett érteni.</p>
<p>A discursust és negociatiót félbeszakítá azon jelenet, hogy az
ajtón benyitott Tóth Máté uram. Most már minden bejelentés és
alázatos koczogtatás nélkül. Hja, ő is ebéd után volt már, s
olyankor Tóth Máté uram is más ember.</p>
<p>Szemei ragyogtak s fél bajusza ki volt pödörve, a másik fél
csurgóra állt.</p>
<p>– Jelentem alássan, megjöttem.</p>
<p>Ő excellentiája fel is kerekedett mindjárt s igyekezett mentül
távolabbra retirálni Tóth Máté uram elől; nehogy abba a kellemetlen
helyzetbe jusson, hogy valami szót kelljen váltani személyesen
azzal az emberrel, a kinek a jószágát eladta. Háttal ment kifelé a
pipázó szobából az irodába, a hová Kálmán kikisérte. Korcza urat
nem engedte maga után jőni; csak maradjon, végezzen azzal a
furfangos paraszttal! Ő excellentiáját az irodában szépen
felöltözteté Kálmán az ötgalléru köpönyegbe; az ócska redőnyös
hintó a vén szürke négyessel már ott várt a kapu előtt; ő
excellentiája hetvennégy éve daczára könnyedén szökött fel a magas
hintóba, s még egyszer biztosítá Kálmánt a felől, hogy alázatos
szegény szolgája marad.</p>
<p>Mire Kálmán visszatért az irodába, már akkorra Korcza úr készen
is volt az egyezményi irattal, melynek értelmében a kérdéses
kőkeresztet Tóth Máté uram Decséry grófnak visszaadja; az pedig
saját költségén elhordatja azt onnan.</p>
<p>– Nehéz dolog volt ezt kicsinálni! monda Korcza úr, vállára
veregetve az örömtől tündöklő Tóth Máté uramnak. <span class=
"pagenum"><a name="Page_180" id="Page_180">-180-</a></span></p>
<p>– De meg is szolgálom az úrnak, monda a boldoggá tett férfiú,
mihelyt hazamegyek. Küldök az úrnak egy süldő malaczot.</p>
<p>S azzal ő is sietett a fakó szekerére felkapni, melyet három
szilaj mén vitt hegyen, völgyön odább.</p>
<p>Mikor aztán Korcza úr és patvaristája egyedül maradtak, az ügyéd
így szólt patvaristájához:</p>
<p>– No, domine fráter! Vegye elő naplóját s irja be sub rubro
«sportulák, accidentiák:» «a szent kereszt ügyeért Decséry gróftól
1000 forint, Tóth Mátétól 1000 frt.»</p>
<p>Kálmán összeharapta az ajkait; Korcza úr észrevette nem
tetszését.</p>
<p>– Hát maga mit tenne ez esetben?</p>
<p>– Én? Visszaadnám az egyiknek is az ezer forintját, a másiknak
is az ezer forintját s kivánnám tőlük a honorariumot.</p>
<p>– S akkor aztán kapna a paraszttól egy süldő malaczot; a gróftól
pedig azt a kétgarasost, a mit a patvaristája adott neki. Oh, maga
poéta!</p>
<p>Biz úgy volt az. Tóth Máté uram megküldé a malaczot; de biz az
is csak olyan nyársra való malacz volt. A gróf pedig oly módon
fejezé ki Korcza úr fáradozásáért való háladatosságát, hogy a
herczegnő sajátkezű köszönő levelét küldé el neki, sajátkezüleg
czimezett boritékban; hanem a két garas nem volt hozzá mellékelve.
A levelet pedig el sem olvasta Korcza úr, mert németül volt irva, s
valahányszor német levelet kellett neki elolvasni, mindig úgy
érezte magát, mintha új, szűk csizmát kellene kijárnia.
<span class="pagenum"><a name="Page_181" id=
"Page_181">-181-</a></span></p>
<h2>A PER-SIETTETŐ.</h2>
<p>Korcza úr a legközelebbi törvényszünet első napján így szólt
patvaristájához:</p>
<p>– Domine fráter! Én holnap elutazom Bécsbe, a hajdun kívül
senkit sem viszek magammal; mához két hétre pontosan visszajövök.
Az alatt magára marad a háztartás minden gondja. Itt a két hétre
való konyhapénz; csak úgy kell főzetni, mintha itthon volnék. Ha ez
alatt jőnek a cliensek, fogadja el őket, hallgassa ki s vezessen a
dolgaikról diariumot. Hogy pedig a hosszú idő alatt meg ne unja
magát, itt a pertár kulcsai, vegye elő sorba a percsomagokat s
olvasgassa azokat végig. Az egyik szekrényben vannak a polgári
perek, másikban a bűnvádi perek; a harmadik szekrény kulcsát még
nem adom oda, abban vannak a váló-perek. Vegye ön sorba a
csomagokat, s csináljon belőlük magának kivonatot, olyformán,
mintha referálni akarna a törvényszéknél. A melyik még folyamatban
van, ahhoz irja még saját belátása szerint a következő replikát,
duplikát vagy triplikát. S mindezeket nekem, ha majd visszajövök,
terjeszsze elő.</p>
<p>Az ilyen megbízások Korcza úr főfőtréfái közé tartoztak; oda
szokta ő adni a pertára kulcsait, mikor maga törvényszünet alatt
kéjutazásra rándult, mindig a patvaristájának, mert sokszor
megesett, hogy az ellenfél ügyvéde követelte azoknak kiadatását;
hanem tíz közül kilencz esetben az történt, hogy a patvarista azt
mondta magában erre a nagy megtiszteltetésre, hogy «dehogy nem!
Majd én itt neked bele ülök a te dohos aktáidba, s csinálom a
kivonatot a nagy bolond processusokból s kanyarítok replikákat, a
mikre az ördög se kért! De alig várom, hogy hihuzd a lábadat az
ajtón! Kereshet aztán, a ki meg akar találni, a «Hétválasztónál» a
billiárd mellett!» <span class="pagenum"><a name="Page_182" id=
"Page_182">-182-</a></span></p>
<p>Tíz közül kilencz bizony ezt mondta magában, s ha mondta, bizony
meg is tette.</p>
<p>Hanem néha akadt egy olyan tizedik fajta ember is, a ki
belefeküdt a rábizott periratokba, mint az új fűszeres inas a
mandulába és mazsola-szőlőbe, s a ki aztán Korcza urat hazatértekor
egész halom kivonattal és replika-töredékkel örvendeztette meg.
Azokat a munkálatokat ugyan Korcza úr mind egy betüig hallatlan
hiábavalóságoknak nyilatkoztatta rendesen; hanem magáért a tényért
erősen felmagasztalá az audiátot. «Magából lesz prókátor; látszik,
hogy van kedve hozzá!»</p>
<p>Az ilyen ritka species azután mindig kedvencze maradt; azt
jurátusnak is olyan helyekre ajánlotta be, a hol legtöbb gyakorlata
lehetett. S amint ügyvédnek felesküdött, az apróbb pereit
ráruházta; úgy vezette bele a magasztos pályába.</p>
<p>Kálmán is ehhez a tizedik fajtához tartozott.</p>
<p>Amint főnöke eltávozott a háztól, bezárkózott annak irodájába, s
onnan azután csak enni és aludni jött elő. Egész nap a pöriratokban
búvárkodott.</p>
<p>Hanem ezek a pörök ő belőle nem csináltak prókátort.</p>
<p>Érdekelte bennök a lélektani szemlélet, az emberismeret
tanulmánya; a magánviszonyok; a históriai bonyolulat; de ezek mind
azt taníták neki, hogy ő belőle nem lesz jó ügyvéd.</p>
<p>A költő missiója mindig az igazságot védelmezni; az ügyvéd
kötelessége a bűnöst, az igaztalant védelmezni, ha ez a védencze;
oly melegen, oly erélylyel, oly furfanggal, mint a hogy az
védelmezné magát; mert ő a bűnös «alter ego»-ja, s erre esküje,
hivatása kötelezi, s ez is becsületes, szent hivatás. Hanem a
költői igazságszolgáltatásnak meg kell halni benne.</p>
<p>Aztán minő lélektani tanulmányok ezek az óriási perek.</p>
<p>Testvérek veszekednek azon a vagyonon, a mit a jámbor szülők
azért kuporgattak össze, hogy gyermekeik boldogok legyenek. Átkot
hagytak nekik. <span class="pagenum"><a name="Page_183" id=
"Page_183">-183-</a></span></p>
<p>Nagy urak pörlekednek szegény emberek ellen, kik éhezve,
nyomorogva költik a pörre utolsó szántóföldecskéik árát.</p>
<p>Szegény árvákat ravasz rokonok kiforgatnak minden
vagyonukból.</p>
<p>Világos követelések elnyujtatnak két emberöltő időn
keresztül.</p>
<p>A pörbefogott fillér megnő tallérrá a végén.</p>
<p>Furfangos szerződések kétséges pontjai miatt nagy urakból
koldusok lesznek.</p>
<p>Vagy pedig saját hihetetlen bolondságaik miatt lesznek
azokká.</p>
<p>Jőnek emberek, a kiknek elemük a veszekedés; s nem élhetnek a
nélkül, hogy minden velük érintkező halandó ügye biró elé ne
kerüljön.</p>
<p>Határvillongások száz esztendős folyamának biró nem birja végét
vetni.</p>
<p>Márkális, urbáriális perekben torlatot képez a hatalmasabb
sérelme a gyöngébbek fölött.</p>
<p>És végűl «plus valet favor in judice, quam lex in codice.»
(Többet ér a biró kegye, mint a törvény hegye.)</p>
<p>Hát még a bűnvádi perek! Mily iszonyú tanulmány! Mily sötét
országa a földalatti világnak! A hamisítások,
végrendeletsikkasztások, másvilágra küldések bonyolult tragœdiái,
mik a magasabb mívelt körök selyem-függönyös ablakai mögött
játszattak le; alacsony birtokhajhászvágyak rémeseményei.</p>
<p>És aztán az a nyelv, a min a prókátorok maguk beszélnek
egymásról ott a papiron! Mikor már kifogytak egymás clienseinek
földig való ócsárlásában, akkor nekiesnek egymásnak kölcsönösen,
mint két gladiator, a ki egymást szétmarczangolja bérért. Méregbe
mártott tollal szurkálnak egymás májába. Elmondják, ki mi rosszat
tud az ellenfél ügyvédéről? Nem maradhat olyan piczi kis bűne
titokban, a mit valaha gyermekkorában elkövetett, hogy szemére ne
vetnék. Ha kis diákkorában szilvát lopott: <span class=
"pagenum"><a name="Page_184" id="Page_184">-184-</a></span>
rásütik, hogy tolvaj; ha egy közönyös levelét megkapták, melyben a
dátum ki volt igazítva: rámondják, hogy hamisító; ha szüleit sokat
keserítette: kiderítik, hogy apagyilkos; ha a mészárszékben a
szolgálójának egy hamis huszast adtak vissza: hamis-pénzverő a
neve; ha liberalis nézetei vannak, akkor rebellis; ha a kormányhoz
szít, akkor hazaáruló; ha templomba jár, akkor farizeus; ha nem
jár, akkor atheista; ha kártyázik; akkor «spiller»; ha nem
kártyázik, akkor «schnorrer»; ha van felesége, akkor «hahnrei»; ha
nincs felesége, akkor nőcsábitó; ha van pénze, akkor uzsorás; ha
nincs pénze, akkor csirkefogó; ha szép ember, akkor festi magát; ha
nem szép, akkor madárijesztő; ha a kéménye kigyulladt, akkor
gyujtogató; ha az orra veres, akkor részeges; s jaj annak, a
melyiket valaha valami iskolából kicsaptak! Bizonyos lehet róla,
hogy mindenik ellenfele azon fogja kezdeni a replikáját, hogy ámbár
köztudomásu dolog, miszerint az ellenfél érdemes ügyvédjét az
iskolából kicsapták, stb. Néha aztán annyira megy a kölcsönös
nyájaskodás, hogy a biró nem állhatja tovább a dolgot, s veszi a
veres plajbászt s «biróilag» kitörli a gorombáskodásokat; sőt
némelykor odáig megy a dolog, hogy az egyik félnek «emendát»
(nyelvváltságot) kell fizetni; de legtöbbször kölcsönbe esik.</p>
<p>Kálmán mindent megkisértett, a mit főnöke rábizott. Csinálta a
kivonatokat a hosszú perekből; de azért mégis azon vette észre
magát, hogy mikor este, a hosszú munka után lefekszik, nem bir
aludni; valami nyugtalan vágy, valami határozatlan érzet felkölti:
nincs kielégítve, nincs kifáradva; gyönyörei követelnek; s újra
papirt, tollat vesz kezébe, és a mikből nappal kivonatokat irt, a
csodaperekből, éjjel regény- és drámatöredékeket teremt.</p>
<p>Mert az gyönyör!</p>
<p>Sokszor kérdezik a költőtől: hogy tudsz dolgozni olyan
sokat?</p>
<p>«Hiszen nem dolgozom: élvezek!» <span class="pagenum"><a name=
"Page_185" id="Page_185">-185-</a></span></p>
<p>Miért dolgozol éjjel-nappal?</p>
<p>«Hiszen ha nem teszem ezt, meghalok!»</p>
<p>Csak egy hiányzott neki még. Az ideál.</p>
<p>Kálmán nem tudta még, hogy mi az az asszony?!</p>
<p>Van egy betegség, a miben a szenvedő semmi tárgynak sem látja a
színét. Minden fehér és fekete előtte.</p>
<p>Azt hiszem, Ádám apánk lehetett az első ebben a nyavalyában,
mielőtt Éva alkotva volt.</p>
<p>Az ember csak akkor tudja meg, hogy milyen színe van a világnak?
A nő a szivárvány napja. Azért nem lehet a nő költő. A napból nem
látják a szivárványt.</p>
<hr class="tb" />
<p>Egy dél előtt hatalmas kopogtatásra riadt fel Kálmán
szétterített aktái közül az irodában, s midőn sietett a szokásos
«szabad» jelszót elkiáltani, azzal egyidejüleg, egy kategorikus
csizmaorr-rugás az ajtón, kényszeríté az utóbbit gyors felnyilásra,
s az iratai közül felmerülő ifju előtt ott állt egy martiális alak;
zöld huszárdolmányban, karmazsin nadrágban, kardosan, kifent
bajuszosan és mérgesen.</p>
<p>Mi már ismerjük ezt az alakot. Ez Sátory őrnagy, Csollán Berti
sógora; hanem Kálmán még csak ezután fogja megismerni.</p>
<p>A hatalmas férfiu zengő sarkantyus dobbanásokkal járult a fiatal
ember elé, s mikor odáig ért, hátravetve lószőrkravátlijában a
nyakát s kardja hegyével megdobbantva a tintapettyes földet,
mennydörgé:</p>
<p>– Itthon van-e a fiskális?</p>
<p>Kálmán hivatalos készséggel s a mellett egész udvarias
mérséklettel viszonza, hogy: Biz az nincs itthon.</p>
<p>– Hát hol csavarog ilyenkor? mennydörgé a kardos úr. Mikor
megirtam neki, hogy ma jövök. Mért nem tartja itthon az orrát? Mit
hagyja nekem idehaza maga helyett az iródiákját? Ezt a
mamlaszt.</p>
<p>Kálmán erélyesen remonstrálni készült e kifejezés ellen.</p>
<p>– Jól van, jól öcsém! Kiabálhatsz nekem! némítá el a
<span class="pagenum"><a name="Page_186" id=
"Page_186">-186-</a></span> nagy vitéz. Olyan süket vagyok én, mint
a föld! Akárcsak a kalamárisod lyukára tennéd a szájadat, s abba
kiabálnál bele. Beszélhetsz én miattam, a mit akarsz. Akár az apám
lelkét szidod, akár válogatott hizelkedésekkel traktálsz, az
énnekem mindegy. Én nem hallom. Hanem a mit én mondok neked, azt te
meghallod. No hát azt mondom neked, hogy a te principálisod egy
gézengúz pernyujtó gazember. Te pedig annak a bimbója vagy, s épen
olyan akasztófa virága lesz belőled, mint a milyen a
principálisod.</p>
<p>Kálmán kővé volt meredve erre a csodálatos megtiszteltetésre, s
nem tudta, hogy mit feleljen rá.</p>
<p>A süket úr pedig folytatá nagy hangon:</p>
<p>– Beszélj! beszélj. Tátogathatod én miattam a szádat, akár csak
a csizmám talpának beszélnél. Már most én itt leülök a kanapéra s
megvárom, míg a principálisod hazajön. Azt pedig kifordítom akkor a
bőréből.</p>
<p>Azzal a kegyetlen úr szétcsapott a pamlagra kiterített pörös
okmányok között, s mi után rohammal elfoglalt egy positiót, abban
megerősítette magát, s ballábát a jobb térdére, arra meg a kardját
vetve, várta az ellenséget, a ki őtet e pivotból ki fogja
mozdítani.</p>
<p>Kálmán most érzé még csak magát megakadva. Mit csináljon egy
ilyen hatalmas emberrel szemben; a kinek az az előnye van, hogy
huszonnégy fontos gorombaságokkal lövöldöz, míg saját füleit
négyhüvelykes vaspánczéllal vértezte fel minden ellenséges löveg
ellen.</p>
<p>S még azzal biztat, hogy meg fogja várni, míg a principális
hazajön: az pedig Bécsben van, s csak két hét mulva jön haza.</p>
<p>Kálmán arra a bölcs expediensre jött rá, hogy a süket úrral a
maga rendes útján, tudniillik irásban fog correspondeálni.</p>
<p>E szándéka kiviteléhez leült iróasztala mellé s elkezdett egy
válaszfeliratot szerkeszteni a betörő jövevényhez, melyben előadta
neki mind a tényállást, mind az <span class="pagenum"><a name=
"Page_187" id="Page_187">-187-</a></span> abból következő
corollariumokat; végezendő levén azt egy erélyes tiltakozással
minden hasonlatos törvénysértések ellenében.</p>
<p>De nem készülhetett el vele.</p>
<p>Mert alig járt közepe táján, midőn új ajtónyitást hall, s erre
felugrik a pamlagon ülő mérges úr s elordítja magát.</p>
<p>– Ahán! itt jön a kópé valahára! Szervusz fiskus!</p>
<p>Kálmán kiváncsian tekinte hátra, vajjon ki lesz az a
szerencsétlen, a kit a harczias látogató Korcza úr helyett
elfogott? S nagyot bámult, mikor meglátta, hogy az bizony Korcza úr
maga. Ő érkezett meg hamarább a kitüzött időnél, egész
úti-készületestül.</p>
<p>Hanem Korcza úr ismerte már a vendégét.</p>
<p>Csúnya intrikus-képet csinált, mikor végig nézett rajta, s aztán
elkezdte köpönyegét, esernyőjét lerakni egy szegletbe.</p>
<p>A vitéz úr azonban ráment egyenesen, s kravátli-másliját
helyreigazítva s mereven hátrafelé egyenesedve, mutatá be
magát.</p>
<p>– Én vagyok Sátory főstrázsamester! uram!</p>
<p>Kálmán megtudta hát, hogy ki ez az?</p>
<p>Most következett, hogy azt is megtudja, hogy hát Korcza úr
kicsoda?</p>
<p>A kis vézna fiskális e szóra egész szorosan oda férkőzve a
haragos úrhoz, fölemelkedék lábbujj hegyein hozzá, úgy, hogy a
fülét a szájához tarthatá s azt mondá neki:</p>
<p>«Hán?»</p>
<p>A vitéz úr hátrahajtotta a derekát s elbámult.</p>
<p>– Azt mondom, hogy én vagyok Sátory főstrázsamester! Major a
huszároknál.</p>
<p>Korcza úr most már egész hozzákészülést engedve magának, hajtá
hangtölcsérül alkalmazott tenyerét a balfüléhez s balszemét
összehunyorítva s a szája balszegletét csunyául felhúzva,
kérdezé:</p>
<p>«Micsoda?» <span class="pagenum"><a name="Page_188" id=
"Page_188">-188-</a></span></p>
<p>Az őrnagy elszörnyedt e természetkivüli tüneményen. Hogy még egy
második ember is lehessen a világon rajta kívül, a ki nem hall
semmit.</p>
<p>Odatartá aztán a száját a fiskális füléhez s két tenyerét két
oldalt tartva, hogy a hang másfelé ne illanhasson, ordítá bele a
fülébe, ahogy csak a torkán kifért:</p>
<p>– Sátory major vagyok! Ördög bujjék a süket füledbe.</p>
<p>Korcza úrnak még csak a szempillája sem mozdult.</p>
<p>A vállát vonogatta s a szétterjesztett tenyereivel mutogatá,
hogy az neki még mind kevés.</p>
<p>A vitéz úr kétségbeesve tekintgete szélylyel. Micsoda fegyver
nemével ölje meg már most ezt az embert?</p>
<p>Megtalálta!</p>
<p>Egy nagy darab kréta hevert az asztalon. Azt felkapta, az
ajtóhoz sietett vele, mely barna színüre levén festve, hatalmas
nagy betükkel ezt a kérdést irta fel rá?</p>
<p>«<i>Süket az úr?</i>»</p>
<p>Korcza úr aztán kivette a kezéből a krétát s ugyanazon fegyver
nemével ezt lőtte vissza:</p>
<p>«<i>Kissé nagyot hallok.</i>»</p>
<p>Az őrnagy kivette a krétát a fiskális kezéből s irta a
colloquium folytatását az ajtóra.</p>
<p>– <i>Pervesztő úr! Mit csinál Csollánné pere?</i></p>
<p>Korcza úr előkeresett másik darab krétát a fiókból, hogy ne
kéregessék el minduntalan ugyanazt a darabot egymástól. Irta aztán
a választ.</p>
<p>– <i>Azt, a mit Májor úr: nyugszik.</i></p>
<p>Kérdezett ismét a major.</p>
<p>– <i>Mért nyujtjátok ezt a pert olyan nagyon?</i></p>
<p>Felelt rá Korcza:</p>
<p>– <i>Mert nyulik.</i></p>
<p>Az őrnagy mérgesen firkantott az ajtóra:</p>
<p>– <i>Az alperesi ügyvéd épen olyan gazember, mint te vagy.</i>
<span class="pagenum"><a name="Page_189" id=
"Page_189">-189-</a></span></p>
<p>Korcza úr replicázott:</p>
<p>– <i>Magadra mondd, goromba.</i></p>
<p>Az őrnagy krétagorombasága így folytatódott.</p>
<p>– <i>Egy kézre játszotok mind a ketten.</i></p>
<p>Korcza úr moderálta magát:</p>
<p>– <i>De nem az úr kezére.</i></p>
<p>Az őrnagy krétája így fogott:</p>
<p>– <i>Tolvajok, rablók, mikor akarjátok a pert elvégezni?</i></p>
<p>Még rettenetesebb volt rá a válasz:</p>
<p>– <i>Majd ha az úr meghalt.</i></p>
<p>És mindez teljes hallgatás mellett mondatott így egymás után
kréta nyelven. A kérdések és feleletek lassankint megtöltötték az
egész ajtót hosszában, úgy hogy az utolsó párbeszédnél már a
vitatkozó félnek le kellett térdelni a padlóra, hogy az ajtó aljára
irhassa a folytatását a hallatlan csunya nagy gorombaságoknak.
Kálmán, ki e néma veszekedésnek szótlan tanuja volt, minden
perczben azt várta, hogy a mint az egyik ott térdel s irja a sort
az ajtó aljára, a másik egyszer csak felkapja a nádpálczát onnan a
szegletből s olyan sort ver az egyiknek legmagasabban álló részére,
a mi ilyen helyzetben épen nem a feje, hogy azt süketen is
meghallja. Az őrnagy guggolt épen az emléktábla előtt, irván:</p>
<p>– <i>Gyilkosok! méregkeverők! meg akartok ölni!</i></p>
<p>Korcza úr nem maradt adós.</p>
<p>– <i>A ki fél a megöletéstől, akaszsza fel magát.</i></p>
<p>Az őrnagy dühösen hasalt neki még egyszer a táblának.</p>
<p>– <i>Én titeket összeapritalak kuty</i> – (de már ez nem fért
oda).</p>
<p>Minthogy pedig több sor nem fért már az ajtóra, Korcza úr fogta
a krétát s keresztül irta az előbbeni sort a maga
palimpsestjével:</p>
<p>– <i>Eb fél az úr rozsdás fringiájától.</i> <span class=
"pagenum"><a name="Page_190" id="Page_190">-190-</a></span></p>
<p>Az őrnagy kitalálta a módját a discursus folytatásának. Meglelte
a nyullábat az asztalon, letörülte vele az ajtó felső részéről a
már elmondottakat s olyan magasan kezdé, hogy nagyon is
magasan.</p>
<p>– <i>Én föladlak benneteket a császárnak.</i></p>
<p>Korcza úr sem volt rest.</p>
<p>– <i>Nem félek én a császártól sem.</i></p>
<p>De már erre a mondásra megszünt a némasága a vitéz huszárnak.
Földhöz csapta a krétát s ráütött a tenyerével a kardjára.</p>
<p>– Micsoda! ordíta rettentő sebzett oroszlán hangján. A
császárról merte ezt irni! A császárról! Megyek! Sietek! Megyek a
generálishoz, megyek a viczispánhoz! Hozom a profuszt! Le ne
törölje addig onnan az úr azt a blasphemiát. Le ne merje törülni,
míg ujra visszajövök. Aztán ott maradjon! Aztán el ne tagadja, hogy
az úr irta! Egyszeribe itt leszek a patrollal! De el ne szökjék
addig. Jövök a patrollal mindjárt.</p>
<p>S azzal nagy csörömpölve kivágta az ajtót s vágtatott kifelé,
folyvást fenyegetőzve generalissal, auditorral, profuszszal,
patrollal, Krigsgerichttel, míg csak ki nem ért az utczára; hanem
aztán a mint az utczán végig ment, csak még is meggondolta a
dolgot, hogy hát hiszen tulajdonképen miért is félne valaki a
császártól? hiszen nem ijesztget az senkit; meg aztán, hogy
akkorra, mire komolyan menne a dolog, régen letörülnék arról az
ajtóról azt az irást; azért hát csak nem ment se generálishoz, se
viczispánhoz; hanem hazacsörtetett szépen a vendégfogadóba, ott
előhivatta hű trombitását Csuka Ferit: «gyere fiam, tedd a
trombitádat a fülemre s fujd el nekem rajta azt a nótát, hogy «ne
szomorkodj, légy víg; nem lesz az mindég így!»</p>
<p>Azzal aztán végig feküdt a pamlagon s hagyta a fülébe
trombitáltatni ezt az egyedül vigasztaló hangot.</p>
<p>Korcza úr pedig diadalmas kézdörzsöléssel járta a pulykatánczot
a megtartott csatatéren. <span class="pagenum"><a name="Page_191"
id="Page_191">-191-</a></span></p>
<p>– Lássa domine fráter, monda Kálmánnak: az ilyent is meg kell
szokni a prókátor embernek.</p>
<p>Kálmán csodálkozva rázta a fejét.</p>
<p>– Nem értem ezt az egész dolgot.</p>
<p>– Hja, biz ez furfangos eset. Egyike azoknak a furcsa
bonyodalmaknak, a mikben mindenik félnek igaza van.</p>
<p>– Tehát az őrnagynak igaza van?</p>
<p>– Tökéletes igaza van.</p>
<p>– És nekünk?</p>
<p>– Nekünk is igazunk van.</p>
<p>– Az lehetetlen.</p>
<p>– Majd megmagyarázom ezt önnek egyszer, s akkor meg fogja
érteni. De most még nem látom idejét. Sietek vissza. Gyors
parasztokkal jöttem, s azok csak épen lovat váltanak; sietek vissza
a «Fehér farkas»-hoz. Látom, hogy ön szorgalmasan tanulmányozgatja
a percsomagokat. No majd ha haza jövök, megnézem, hogy mit
dolgozott. Most csak azért szaladtam haza, hogy önnek kiadjak egy
pert abból a szekrényből, a mit zár alatt hagytam: mert kitelik
ettől a hóbortos embertől, hogy az ellenfél ügyvédét is megrohanja
e perért s az engem compromittálna, ha a pert birói parancs adatná
elő velem. Itt van, átadom önnek, ha érte jönnek, térítvény mellett
szolgáltassa ki. Ez a Csollán-Sátory-féle válóper. Tudja ön,
válópereket zárva szoktunk tartani. Azokban olyan családi titkok
foglaltatnak, miket a hallgatás pecsétje őriz. Ilyeneket egy ügyvéd
sem ád gyakornokai kezébe. Én oda merem azt önnek adni: ön komoly
ember. Ha akarja, elolvashatja, ha nem olvassa el, még jobban
teszi. De ha hozzá fog ön az olvasásához, akkor azt a tanácsot
adom: ne olvassa azzal a kiváncsisággal, a mivel egy fiatal ember
egy szép asszony dolgait megtudni hevül, hanem a jogtudós
hidegvérével, ki egy kétséges ügyben az igazságot fürkészi; s ha
kedve talál önnek támadni, hogy véleményt mondjon benne: nem bánom,
kisértse meg akár az alperes, akár a felperes védelmi állását
elfoglalni. Irjon benne tetszés szerint védbeszédet. <span class=
"pagenum"><a name="Page_192" id="Page_192">-192-</a></span> De
akkor ismét azt tanácsolom: ne a lobbanékony ifjú phantasiájától
engedje magát elragadtatni; hanem vezesse tollát az óvatos ügyvéd
paragrafus-ismerete. Itt szabad rabulistának is lenni. Majd
meglátom, a két ügyvéd intentiójából rájön-e a dolog velejére?</p>
<p>– Nem fogok belenézni. Monda Kálmán.</p>
<p>– No ezt legjobban teszi. Ámbátor Tamás vagyok benne.</p>
<p>Korcza úr nem is időzött tovább. Sietnie kellett vissza Bécsbe,
hol nagy perek megujítása s bonyolult cancelláriai ügyek kivánták
jelenlétét. A bérkocsi ott várta már az ajtó előtt, mely Budára
átvigye a fehér farkashoz.</p>
<p>Kálmán ismét egyedül maradt a háznál.</p>
<p>De a szép asszony perével csak nem mert egy szobában megmaradni.
Azt bezárta az irodába s maga elvonult kis kerti szobájába, ott
elővette félbenmaradt költeményeit: jertek múzsák, jertek ti szűz
szellemek, oltalmazzatok meg!</p>
<p>Másnap korán reggel bezárkózott az irodába Kálmán azzal a
feltett szándékkal, hogy ma sokat fog dolgozni. Az iroda egyik
ajtaja a folyosóra nyilt, a másik a többi lakosztályhoz vezetett,
melyeken át egész a konyháig fenn volt tartva a szabad közlekedés,
azon czélból, hogy mikor Jutka asszonynak valami jelenteni valója
van, azt megtehesse.</p>
<p>Jutka asszony volt a szakácsné.</p>
<p>Jutka asszony nem tudott sem irni, sem olvasni; sem a számok
összeadásához nem értett.</p>
<p>Minden reggel kapott Jutka asszony konyhapénzre két huszast, ha
a principális úr és a hajdú is otthon voltak; ha pedig maga volt a
patvarista, akkor kapott egy huszast. Boldog világ volt az. Korcza
úr abban a hitben élt, hogy Jutka asszony ebből az egy huszasból
nemcsak elegendő húst, tojást és zöldséget vásárol be, hanem félre
is dug belőle. Ennek ellenőrzése végett Jutka asszonynak minden
reggel, mikor a piaczról hazaérkezett, a patvarista <span class=
"pagenum"><a name="Page_193" id="Page_193">-193-</a></span> előtt
élő szóval el kellett számlálni mit vett és minő áron, abból az egy
illetőleg két huszasból? mennyit hozott belőle haza? Azt nem
cselekedte soha, hogy visszahozzon belőle, és hogy meg ne
károsodjék, gondja volt rá minden fogyasztási czikknek egy pár
krajczárral feljebb tenni a tariffáját; úgy, hogy mikor a
patvarista összeszámította a sorozatot, rendesen az jött ki belőle,
hogy Jutka asszony az egy huszasból, mely áll 50 váltókrajczárból,
képes volt 55 váltókrajczárt kiadni. Ezen aztán mind a ketten
elcsodálkoztak egy kicsit s azután csak megnyugodtak benne.</p>
<p>Mikor tehát Kálmán a benyiló ajtó felől nagy papucscsattogást
hall közeledni, már tudja, hogy most Jutka asszonytól kap hivatalos
vizitet.</p>
<p>Ezuttal azonban Jutka asszony nem lép be az ajtón, csak a fejét
dugja be, meg az egyik kezét, azzal integet nagy titkosan, hogy
jöjjön csak hamar.</p>
<p>– Mi baj, mi kell?</p>
<p>– Csak jöjjön hamar, suttog Jutka asszony. Egy szép asszonyság
van itten.</p>
<p>– Hol?</p>
<p>– Hát hol? Itt a vizitszobában.</p>
<p>– Hogy jött oda?</p>
<p>– Én eresztettem be.</p>
<p>– De hát minek eresztette be?</p>
<p>– Hát hiszen ismerem; sokat jár ide. Gazdag kliens!</p>
<p>– Miért nem mondta neki, hogy nincs itthon Korcza úr?</p>
<p>– Mondtam neki. Hogy csak az ifjú úr van itthon. Arra azt
mondta, hogy az mindegy. Beszélni akar valami dologban
sürgetősen.</p>
<p>– Ejnye! évelődék Kálmán; hogy már most félbe kell hagynia a
dolgot. Mindjárt megyek.</p>
<p>Egy kicsit körülnézte magát a tükörben, (valljuk meg, a fiatal
ember egy kicsit hiú) aztán ment a díszterembe, az asszonysággal
értekezni. <span class="pagenum"><a name="Page_194" id=
"Page_194">-194-</a></span></p>
<p>Mekkorát dobbant a szive, a mint a hivatlan látogatót
megpillantá.</p>
<p>Katinka volt. A szép asszony, azokkal az igéző szemekkel.</p>
<p>Annak a rejtélyes pörnek a védencznője, a mire még eddig igazán
rá sem mert nézni: sem a pörre, sem a védencznőre.</p>
<p>– Ah! ön a fiskális patvaristája? szólt a delnő, kaczagó hangon,
a mint Kálmánt meglátta. Ejh, nem is mondta az öreg úr, hogy ön itt
van. Nem szép öntől, hogy nem látogatott meg azóta.</p>
<p>Kálmán vörös lett, mint a rák, a nagyon kegyes megemlékezés
miatt.</p>
<p>– Nálam minden héten van tánczestély, s ott a fiatal tánczosokat
mindig szivesen látjuk.</p>
<p>Ez egy kicsit lehütötte. Mint tánczost! Hiszen csak hivatalos
functiókról van szó. Valami olyat mondott rá, hogy ha
megengedtetik, hát majd él szabadságával.</p>
<p>– Önt most is dolgában háborítottam? Megbocsásson. Valamit meg
akartam tudni a peremből.</p>
<p>Azzal a hölgy odaült az asztal mellé egy karszékre s lekönyökölt
és maga elé bámult.</p>
<p>Kálmán most volt még csak kegyetlenül megakadva. Talán még
másféle pere is van ő nagyságának.</p>
<p>– Miféle perét méltóztatott érteni nagyságod?</p>
<p>A hölgy erre a kérdésre vidáman felveté fejét.</p>
<p>– Hála Istennek! csak egyféle perem van a világon. A
válóperem.</p>
<p>No ez szép kelepcze.</p>
<p>Kálmán elhatározta magát, hogy valami kegyes csalásban fog
keresni kibuvó ajtót.</p>
<p>– Én úgy tudom, szólt szemeit lesütve, hogy ez a főnökömnél el
szokott zárva lenni.</p>
<p>A hölgy egymásba csapta a két keze tíz ujját, s elkezdett
dévajul kaczagni.</p>
<p>– Hahaha! milyen rosszul tud ön füllenteni! Hisz az <span class=
"pagenum"><a name="Page_195" id="Page_195">-195-</a></span>
ellenfelem ügyvédétől tudom, hogy a pert Korcza úr kinhagyta a
gyakornokánál, attól elvétetheti. De ugyan mondja meg, miért akart
ön most nekem hazudni?</p>
<p>Kálmán egyre nagyobb zavarba jött. Ezek a kaczagó szemek
megverték, mint egy gyermeket vesszővel.</p>
<p>– Igaz; vallá meg, a per kezemben van; de főnököm azt bizonyos
utasítások között bizta rám s ez utasítások között nincsen az, hogy
nagysádnak megmutassam e pert.</p>
<p>– Hogyan? Ön maga olvashatja, a mi engem érdekel, én pedig
nem?</p>
<p>– Én bele sem pillantottam abba.</p>
<p>– Azt nekem hiába mondja, mert nem hiszem. No ne is esküdjék rá,
mert nem hiszem. Ön olvasta, tudja már, mi van benne? És én is meg
akarom tudni!</p>
<p>– Becsületemre mondom, nem olvastam belőle semmit.</p>
<p>– Annál jobb, akkor együtt fogjuk azt olvasni. No én akarom! A
hölgy daczosan dobbantott lábával. Az én lelkemre megy ez a játék.
Akarom tudni, hogyan játszák!</p>
<p>Olyan jól illett neki a parancsolás.</p>
<p>– Menjen no, hozza ide azt a pert!</p>
<p>Kálmán úgy érezte, hogy az a bűvalak szédítve lódítja őt maga
körül; ámolyogva ment parancsára a végzetes perért.</p>
<p>Katinka nyugtalan mohósággal kapta azt el tőle s sietve oldá fel
a percsomagot őrző hurkokat; kitárva az asztalon a mindenféle alaku
irományt, s asszonyi szokás szerint hátulján kezdve az
olvasást.</p>
<p>Azaz, hogy az olvasásból nem lett semmi.</p>
<p>Durczásan csapta össze az egész paksamétát.</p>
<p>– Hisz ez diákul van.</p>
<p>Kálmán megnyertnek vélte a játszmát.</p>
<p>– Hát persze diákul van.</p>
<p>– De hát én ebből most hogy értek meg valamit?</p>
<p>– Azt én nem tudom. <span class="pagenum"><a name="Page_196" id=
"Page_196">-196-</a></span></p>
<p>A hölgy boszusan csettentett nyelvével.</p>
<p>– Ön nem is tud semmit.</p>
<p>Azután megkisérté, hogy hátha megtudna belőle mégis valamit, tán
egyes szavakat? Nem ment semmire.</p>
<p>Akkor összetette a kezeit s olyan bánatos hangon könyörgött
Kálmánnak.</p>
<p>– De lássa ön, legyen olyan jó, fordítsa le nekem, olvassa el
magyarul csak a vád és védiratot. Hiszen nekem fog az fájni, nem
önnek.</p>
<p>– Én nem merem magamra vállalni a felelősséget érte.</p>
<p>A hölgy suttogva mondá neki s megfogta kezét:</p>
<p>– Én nem fogom soha senkinek megmondani azt, hogy ön nekem
felolvasott belőle.</p>
<p>Kálmán úgy érzé, hogy ez a hölgy képes lesz őt rábeszélni, hogy
most menjenek el valahova valakit megölni, azt titokban elásni,
soha sem fogja őt elárulni. Most mindjárt bűntársa lesz.</p>
<p>Van benne valami csábító: egy szép hölgy bűntársa lenni.</p>
<p>Kálmánnak valami ravaszság jutott eszébe. Hiszen okos embernek
arra való a tudománya, hogy a míg latinból magyarra valamit
lefordít, az alatt ne csak ruhát, de kezet, lábat is mást adjon a
történetnek. Hiszen teheti ő azt, hogy megkimélje a szép delnőt az
arczpirulástól.</p>
<p>Előkereste tehát legelőször is a felperesi vádlevelet, s
elkezdett annak tartalmán keresztül bukdácsolni. Igazán bukdácsolt.
A sok botrányos kifejezés közül alig tudott száraz lábbal
kimenekülni.</p>
<p>A delnő figyelve hallgatá az ellene felhozott vádakat, fél lábát
az asztal zsámolyára nyugtatá s két kezét fölemelt térde körül
kulcsolá. Egyszer csak felpattant.</p>
<p>– Ah, ön engem csal! Ön nem azt olvassa magyarul, a mi diákul
ott van. Azzal odálépett Kálmán mögé s vállán keresztül hajolva,
kisérte finom rózsás ujjával az olvasott sort: mit tesz ez a szó?
hát ez a másik mit tesz? <span class="pagenum"><a name="Page_197"
id="Page_197">-197-</a></span> Hát itt egy név van; a mit ön el sem
mondott. Mi van ezzel összeköttetésben?</p>
<p>Utoljára Kálmán megboszankodott; azt mondta, hogy tessék hát
leülni a karszékbe, majd elolvas mindent úgy, ahogy irva van.</p>
<p>Pedig azután kegyetlen dolgok voltak irva. Kálmán érzé, hogy
arcza ég, midőn azokat olvassa: a vádlott előtt, az angyalarczú
szép hölgy előtt.</p>
<p>Hát a szép hölgy mit csinált, mikor a vádat végig hallgatta?
Nagyot ásított. Ásított, mint egy szép tigris, liliomfehér két
fogsorát mutatva.</p>
<p>Kálmán csodálkozva és remegve tekinte a szép ásító nőre, ki unja
magát, mikor azt hallja, hogy mily szörnyen rágalmazzák.</p>
<p>Neki keblét szoríták össze a titkok, miket a vádirat feltárt
előtte s megtudta azokból, hogy a bűbájos nő férjét odahagyta a
menyegző éjszakáján; s ki volt mondva a gyanu, hogy a hűtlen
megszökés oka báró Bálvándy volt.</p>
<p>Kálmánnak a szive arczába kergette a vért e név hallatára, s a
hölgy hangosan ásított.</p>
<p>A felolvasó letette maga elé a vádiratot s kérdőleg nézett a
hölgyre. Tán véleményét várta.</p>
<p>– Unalmas és ostoba beszédek, kiálta az fel, hirtelen
felvillanyozva. Olvassa ön fel, mit felelt mindezekre Korcza úr.
Hogy védelmezett?</p>
<p>Óh, Korcza úr replikája remeke volt az ügyvédi művészetnek;
szándékosan mondtam művészetet, nem tudományt; mert törvénytudós
lehet sok ember, de a ki e tudományt plastikai alakításra tudja
használni, a ki azzal festeni tud, a ki abból architechtonicai
remeket tud építeni, az már művész; s a ki épen hegedülni is tud
rajta, az már virtuóz!</p>
<p>Száraz volt az a replika és unalmas az elaltatásig; de a mellett
oly furfangos, oly bonyodalmas, hogy mire annak az elejétől a
végeig ért az olvasó, nem tudta, merre van dél, merre észak?
Elővette az elkövetett formahibákat, <span class="pagenum"><a name=
"Page_198" id="Page_198">-198-</a></span> mik okot adnak a per
leszállítására, megtette a kifogásokat az ellenfél tanui ellen;
belekötött azoknak erkölcsi multjába, a vádlóhoz való viszonyába,
érdekeltségébe, nem józan állapotjába. Kivánt ellentanukat
előidéztetni, kiknek tartózkodási helyét kitudni ötvenkét
vármegyének dolgot ád; szembe állította az egymást megczáfoló
nyilatkozatokat; bebizonyította, hogy a mi reggel volt, az este
volt, s a mi nappal volt, az éjjel volt. Kiderítette a
lehetetlenségeket, a világos alibit, excipiált a testimonium contra
pudicitiam ellen; megragadt makacsul egy teljesen sötétségben
maradott egy órai időközt, melyről semmi tanubizonyság nem szólt, s
abban megfészkelve magát, onnan szétrombolá az ostromlófél minden
ütegeit; elővette az összes környezetet, mely bele volt keveredve e
pörbe, azt oly kegyetlenül megfésülte, hogy egy jó szál hajat nem
hagyott rajtuk. Végre meghurczolta az olvasót a «corpus juris»
minden valamiképen idevonatkozó paragraphusain keresztül úgy, hogy
az teljesen meg lehetett nyugodva a felől, hogy ezeken kivül a
Tripartitumban nem maradt semmi.</p>
<p>Hanem…</p>
<p>Két dolgot szorgalmasan kikerült a replika: a nő jellemének a
védelmét, s a férj jellemének a vádolását.</p>
<p>Pedig négy egész sűrűen teleirt ivre terjedt Korcza úr
védirata.</p>
<p>A hosszú felolvasásnak az a hatása lett a szép védencznőre, hogy
türelmetlenül fölkelt ülhelyéből, s el kezdett alá s fel járkálni a
szobában, kezeit összetéve háta mögött.</p>
<p>– Nincs több hozzá? kérdezé aztán, mikor Kálmán elvégezte a
felolvasást.</p>
<p>– Eddig van.</p>
<p>Katinka oda lépett az ifjú elé s kezét azon szék támlájára
nyugtatva, a melyen Kálmán ült, szemébe mélyeszté mély tüzü
szemeit.</p>
<p>– Mit szól ön ehhez a védirathoz? <span class="pagenum"><a name=
"Page_199" id="Page_199">-199-</a></span></p>
<p>Kálmán zavarodottan felelt:</p>
<p>– Főnököm műve.</p>
<p>– De azért szabad önnek véleményt mondani felőle. Mondja meg,
hogy tetszik önnek! Titokban fogom tartani, a mit mond.</p>
<p>Kálmán úgy találta, hogy a torturázó szép szemek szent
inquisitiója előtt vallani kell bűnös fejének. Ki kell mondania a
hæresisben találtatást.</p>
<p>– Megvallom, hogy én nélkülözök benne valamit.</p>
<p>– Mit?</p>
<p>– A mi életet ád embernek és betünek, a melegséget.</p>
<p>– Ugy-e bár?</p>
<p>A hölgy szemei úgy ragyogtak e kérdésnél, hogy a szegény
élőparázson pirított lélek még többet is vallott tőle.</p>
<p>– A ki szeretni és gyülölni tud, az másként irna e tárgyról.</p>
<p>A delnő kitalálta, hogy van valaki, a ki másként tudna irni
erről a tárgyról. Gyöngéden érinté Kálmán vállát ujjai hegyével, és
suttogva mondá:</p>
<p>– Irjon ön egy másik védiratot nekem. Olyant, a minőt ön gondol:
hogy élet van benne és meleg. Senki sem tudja meg kivülem soha.</p>
<p>– Óh! semmi okom sincs a titkolózásra, mondá Kálmán. Főnököm
azon bizalommal van irántam, hogy a legbonyodalmasabb ügyekben
kisérleteket tesz velem, minő védiratot tudnék szerkeszteni; ezen
perben is rámhagyta, hogy irjam meg az adatokból akár a vád-, akár
a védiratot.</p>
<p>– S ön nem választotta a vádiratot?</p>
<p>– Még nem olvastam a pert.</p>
<p>– Oly közönyös volt iránta?</p>
<p>– Csak tegnap kaptam rendelkezésemre.</p>
<p>– S tegnap óta nem volt rá ideje?</p>
<p>– Nagysád kegyetlen vallató biró. Kényszerít kivallanom, hogy
rettegtem azt elolvasni.</p>
<p>– Mitől rettegett? <span class="pagenum"><a name="Page_200" id=
"Page_200">-200-</a></span></p>
<p>– Rettegtem attól a gondolattol, hogy mocskot lássak szóratni
egy olyan alakra, kit előttem csak fény vett eddig körül.</p>
<p>– És most, miután ezen átesett?</p>
<p>– Meg fogom irni a védiratot.</p>
<p>– És megmutatja azt nekem?</p>
<p>– Elébb közölni fogom főnökömmel.</p>
<p>– Köszönöm, szólt a szép hölgy, shawlját szorosabban húzva
karcsu termete körül, s aztán levetett fél keztyüjét vonta fel
picziny finom kezére, mint ki indulni készül. Majd meglátom, milyen
ügyvédem fog ön lenni! Aztán ha valami felvilágosításra szüksége
lesz: keressen föl.</p>
<p>A szép hölgy távozott. Kálmán a főajtón bocsátá ki, s az
utczaajtóig kisérte. Jutka asszony a konyhaajtóból leskelődött
utána.</p>
<p>– Hejh! nyelveskedék; ugyancsak sokáig elinformácziózott a téns
úr odabenn azzal a szép asszonysággal!</p>
<p>Kálmán sértett érzékenységgel tekinte végig a nyelves
cseléden.</p>
<p>– Jobb lesz, ha a konyhapénzről számolunk.</p>
<p>Erre aztán Jutka asszonynak is elment a nyelvelési kedve. Azt
hitte már, hogy a fölötti örömében már eszébe sem jut az úrfinak
megkérdezni, hogy mi az ára a sóskának?</p>
<p>Kálmánnak minden gondolatját lefoglalta ez a jelenet.</p>
<p>Megálmodta már az asszonyt; de még nem ébredt föl rá, hogy mi
az?</p>
<p>Úgy akarta képzeletből kitalálni ezt az isteni rejtélyt. Mintha
lehetne az! Látni kell azt és érezni és idvezülni és szenvedni
érte.</p>
<p>Foglalt magának egy magas álláspontot, a mely ifjú kedélyeknek,
mikről az ábrándok szűz hamva még nincs letörülve, oly kedvencz
regiója; a magasztos, lovagias, angyali felfogást.</p>
<p>Ezt a nőt, ki oly szép, oly kedélyes, oly gyermeteg, méltatlanul
rágalmazzák; vádlói undok, ördögi méregkeverők; <span class=
"pagenum"><a name="Page_201" id="Page_201">-201-</a></span> a
bűnök, miket szemére vetnek, csalóka látszat káprázatai; a mit
véteknek mondanak, az csak szeszély, a botrányok: jogos önvédelme
egy üldözöttnek.</p>
<p>Kálmán kifőzte, mint védené ő e hölgyet, ha ügyvéde volna. Fel
volt szólítva rá, két oldalról is, hogy tegye azt. Hiszen csak
jogászi tanulmány volt.</p>
<p>Elővette azt a pert, végig olvasá nagy figyelemmel. Mikor
elkezdte olvasni, akkor reszketett és fázott, mikor végig ment
rajta, izzadt és égett. Valóságos forróláz volt ránézve ez a
per.</p>
<p>Azután hozzáfogott a védirat készítéséhez. Mikor belekezdett,
reszketett és félt, mikor elvégezte, lángolt és kihivta harczra az
egész világot.</p>
<p>Ha szinbiráló kezébe adták volna védiratát, s azt mondták volna
a kritikusnak, hogy ez monolog egy nagyobbszerű drámából, azt
mondta volna rá, hogy remekmű! Lehetetlen, hogy ha ezt meleg
hangon, érző kedélylyel, hevülő arczczal egy művész előadandja, az
egész közönség együtt ne hevüljön, ne sirjon vele, s végül
tapsaiban ne fejezze ki rokonszenvét; s ha mégis akad oly intrikus
szinész, ki mint szinpadi biró a vádlottat ennek daczára is el meri
itélni: bizonyos lehet felőle, hogy a házi gazdája rögtön felmondja
neki a szállást.</p>
<p>Élénk képzelemmel volt abban rajzolva egy hölgynek szivvilága,
ki tele ifjúkori ábrándokkal, gyöngéd érzelmekkel, oktalan szülői
intézkedés folytán egy olyan jellemhez köttetik, mely mindennek
ellentéte, a mi szeretetreméltó.</p>
<p>A nő helyzete ékes dialecticával volt feltüntetve, midőn
mindenütt szennyet talál, a hol fényt keres; durva bántalmat
szerelem helyett, ott, hol maga a szerelem is a legdurvább
bántalom. Ellentétbe állítva egy belső világ a környező
külvilággal. A nő tapasztalatlansága, elhagyottsága, a hozzá
legközelebb állók ravaszságával, szándékos gonoszságával. Minden
hibának, botlásnak kutfeje egyedül a férj. Kiszámított,
előrekészített cselszövény <span class="pagenum"><a name="Page_202"
id="Page_202">-202-</a></span> maga a nő megszökése a háztól. A
férjet terheli a szándékosság gyanuja: több mint gyanu, a
következményekből eredő tapasztalat. Ő maga is örülni látszik
annak, hogy neje megszökött tőle. Az indok minderre teljesen
világos. Ez a nő gazdag hozománya. E körül fordul meg az egész
ördögi cselszövény. A férj az ördög, a nő az angyal.</p>
<p>Kálmán egészen meg volt elégedve védiratával. Alig várhatta
Korcza úr haza jövetelét. Nem ment ő az alatt Katinkához
értesítéseket hozni magának. Mit kérdezősködött volna tőle? Jobban
látott ő ily magasból mindent, mint az saját maga.</p>
<p>(Pedig, barátom, az asszony egyedül az, a mi nem alkalmas
madártávlati panoramának!)</p>
<p>Korcza úr végre haza érkezett. Elmondatott magának mindent
Kálmánnal, a mi távollétében az ügyeket érdeklő történt.</p>
<p>– Hát a Csollánné peréért nem jöttek el?</p>
<p>Kálmán kikerülte, hogy Katinka látogatásáról beszéljen neki, ha
nem kérdezi tőle egyenesen. Csak annyit felelt, hogy a per még itt
van.</p>
<p>– Olvasta ön?</p>
<p>– Elolvastam.</p>
<p>– No azt előre mondtam. Hát aztán csinált benne valamit?</p>
<p>– Egy replikát.</p>
<p>– Persze a vádlott mellett?</p>
<p>– Igen is.</p>
<p>– No azt is előre tudhattam. No majd vacsora után
elolvassuk.</p>
<p>Este volt az idő, Jutka asszony már hivogatta az urakat
vacsorálni.</p>
<p>Kálmánt nagyon kezdte bántani a lelkiismeret, mikor a szakácsné
behozta a levest; bánta már, hogy elhallgatott valamit a
principálisa előtt. Jutka asszony ki fogja azt pletykázni mindjárt.
<span class="pagenum"><a name="Page_203" id=
"Page_203">-203-</a></span></p>
<p>Persze hogy kipletykázta.</p>
<p>Alig várta, hogy letegye a tálat az asztalra, már kifurta az
oldalát a titok.</p>
<p>– Ugyan sokat vesztett a téns úr, hogy nem volt idehaza. Ugyan
volt ám szép látogatója: a Csollánné nagyságos asszony. Peres
dologban jött a téns úrhoz, aztán én beeresztettem a vizitszobába.
No csak tudom tán, hogy mi az emberség? Aztán behivtam hozzá az
ifjú tensurat. Annak mondott el a mit mondott. Legalább másfélóráig
itt volt. Nem tudom én mit beszélhetett olyan sokat?</p>
<p>Korcza úr nevetett.</p>
<p>– No majd megtudom én mindjárt a replikából, hogy mit
beszélhetett!</p>
<p>Kálmán a forró levesre fogta, hogy úgy elveresedett s magában a
Sz.-Gellért tetejére kivánta annak a megfőzőjét.</p>
<p>Korcza úr aztán az egész vacsora alatt válogatott grimászokkal
tekintgetett Kálmánra, a nélkül, hogy egy szóval magyarázta volna,
hogy mit fintorgatja annyit az ábrázatját?</p>
<p>Még csak azt sem tette, hogy megkérdezze, mi hozta hát ide a
szép cliensnőt? A mivel Kálmán ugyan meg is lett volna akadva.</p>
<p>Arra nem számított, hogy egy malitiósus tanú még az
óranegyedeket is kiszámította, melyeken át e találkozás
tartott.</p>
<p>A mint a vacsorától fölkeltek, Korcza úr megtömte selmeczi
pipáját a jó véki dohánynyal, mit Bécsben olyan sulyosan
nélkülözött s azzal bőrpamlagján végigheveredve, monda
Kálmánnak:</p>
<p>– No, domine fráter, hozza azt a védiratot, s olvassa fel
előttem.</p>
<p>Kálmán végig olvasta azt s gyakran nézegetett principálisa
arczára, mintha mondaná neki: «ugy-e, ez nem olyan taplóból
faragott száraz történet, mint a milyen a te replikád abban a
perben!» <span class="pagenum"><a name="Page_204" id=
"Page_204">-204-</a></span></p>
<p>A principális nyugodtan pöfékelve hallgatá.</p>
<p>Mikor aztán vége volt a felolvasásnak, kifujta a pipájából a
tüzet, kizavarta belőle a pipaszurkálóval a hamut, kicsavarta a
szárából a szopókáját, megfordította a végén a tillanglét s csak
azután, hogy mindezzel készen volt, simitá végig Kálmán fejét,
visszafelé borzolva a haját s azt mondá neki:</p>
<p>– Óh maga poéta!</p>
<p>Kálmán ingerelve volt az által, hogy legjobb tulajdonságát
gúnyra emlegették s elszánta magát, hogy azt védelmezni fogja.</p>
<p>– De hát mi vétke az én védiratomnak az, hogy poéta vagyok?</p>
<p>– Igen nagy vétke, felelt Korcza úr, házi sipkáját homlokára
húzva. Hiszen ha ön ilyen replikát ád be a védencznője mellett,
akkor azt a férjétől menten elválasztják.</p>
<p>Kálmán egyik bámulatból a másikba esett.</p>
<p>– Hát nem az a válóper feladata, hogy a feleket elválasszák?</p>
<p>– Hohohó! De nem ám. Az a feladata alperesi és felperesi
ügyvédnek, hogy clienseiket a törvényszék el ne válassza.</p>
<p>– Soha?</p>
<p>– Egy bizonyos ideig. Addig az ideig semmi esetre se! Akárhogy
kivánná maga a férj, vagy a nő, hogy fel legyen oldva a házasság
kötelékei alul, az alperesi fiskálisnak, éppen úgy, mint a
felperesinek, a maga védencze érdekében, folyton azon kell
fáradoznia, hogy a törvényszék elhatározását megnehezítse, a
tárgyalást messzenyujtsa, a kibonyolítást lehetetlenné tegye.</p>
<p>Kálmán rázta a fejét, mint a ki nem birja felfogni a dolgot.</p>
<p>– Gondolkozzék ön a körülményeken egy kicsit, mondá Korcza úr,
ravaszul behunyva egyik szemét. Nem rég tanuja volt domine fráter
annak a heczcznek, mit azzal a huszárőrnagygyal ketten elkövettünk
itten. Nem jött ön <span class="pagenum"><a name="Page_205" id=
"Page_205">-205-</a></span> azóta arra a gondolatra, hogy itt a két
perlekedő félen kivül még egy harmadik titkos peres fél is van, a
kinek érdekében áll, hogy ez a per mentül előbb be legyen fejezve?
S ez a harmadik mind a kettőnek közös ellensége.</p>
<p>Kálmán még most sem értett a dologból semmit.</p>
<p>Korcza úr új pipára gyujtott.</p>
<p>– Tehát, domine fráter, tudja meg legelébb is azt, a mit hogy
még eddig nem tudott, az nem a maga hibája. Az ön védencznője egy
«præfecta». Ön tudja, hogy mi az? Egy családnak egyetlen gyermeke;
ki, hogy a család neve fenmaradjon, atyja által, királyi kegyelem
útján, s az ország beleegyezésével mindazon jogokban
részesíttetett, a miket törvényeink szerint egy férfi élvez.
Jószágainak önálló birtokosa; nevét a férje neve előtt viseli, s
gyermekei mind a két nevet örökölik. Sátory Katinka már
gyermekkorában tudta azt, hogy ő családjának leendő feje; a törvény
előtt férfi; akárki lesz férje, arra nézve és az egész világra
nézve, úr! Nem úrnő, de úr! így nevelték. Atyja közel rokon, jó
barát és szomszéd birtokos volt Csollán Berti atyjával. Mind a két
úr nagy birtokszerző, földéhes, gazdaságban telhetetlen uraság.
Egynek-egynek a birtoka rámegy negyvenezer holdra. Ez a két úr,
hogy roppant birtokaik még nagyobbak legyenek, azt csinálta ki
egymás között, hogy gyermekeiket eljegyzette egymással. Akkor
Csollán Berti huszonöt éves volt, Katinka pedig öt éves, Berti
délczeg, hetyke legény, Katinka vidám, csevegő gyermek. Azt persze
senki sem mondta meg előre a családapáknak, hogy tizenöt év mulva
Berti egy piszkos, cynicus czimborává fog vénülni, Katinka pedig
egy minden gyönyörüségre termett amazon lesz. No úgy tiz év
multával már kezdett valamit sejteni az öreg Sátory István abból,
hogy ezek a nyughatatlan szemek, a miket semmi gouvernante nem
képes ellenőrizni, még elronthatják az ő jószágegyesítő planumát. S
ebben a tekintetben uralkodói kérlelhetetlenséggel járt el. A hogy
egy princesset feláldoznak országos tekinteteknek, összekötve
<span class="pagenum"><a name="Page_206" id=
"Page_206">-206-</a></span> ifjat vénnel, tüzet a jéggel, azért,
hogy két országból egy legyen, oly makacsul ragaszkodott az apa a
megkötött családi frigyhez s erőtette mindenképen a dolgot.
Katinkának igen fiatal korában meg volt mondva, hogy máshoz nem
mehet nőül, mint Bertihez, ahoz pedig okvetetlen hozzá kell mennie.
Katinka pedig ki nem állhatta Bertit soha; a mit nem is lehet neki
rossz néven venni. Ez volt az oka, hogy a szép leány – daczára
heves véralkatának – húsz éves koráig nem akart férjhez menni.
Pedig őrzése ugyancsak sok bajba került. Mikor az atyja haldoklott,
odahivatta magához a leányát s még egyszer tudatta vele, hogy ha ő
meghal is, Bertit kell férjül választania. Megmutatta neki
végrendeletét. Az akként volt szerkesztve, hogy Katinka akkor
lépjen minden birtokának független rendelkezési jogába, a mikor
Csollán Bertalan úrral megesküszik. Csollán Bertalan úrhoz
menyasszonyi hozományul roppant mennyiségű ezüstöt, készpénzt,
gulyákat, méneseket, kondákat, juhnyájakat visz a fiú-leány. De még
jobban megvolt kötve a csomó. Az öreg úr tudta azt, hogy van
Szilágyságban, Zsibón egy kis ház egy hold kerttel; a mely kis ház
arról nevezetes, hogy minden esztendőben más gazdája van, illetőleg
minden esztendőben visszakerül egyszer az eredeti gazdájához. Az új
vevő soha sem lakik benne tovább hat hétnél. Ennek a háznak pedig
nem az a titka, hogy kisértetek huhognak benne, hanem az, hogy az
erdélyi törvények szerint hat hét alatt minden protestáns házas
felet elválasztanak; hanem ez idő alatt erdélyi lakosnak, vagy
birtokosnak kell a váló félnek lenni. Tehát a ki komolyan el akar
válni, nem kezdi a perét a magyarországi törvényszékek előtt, hanem
megveszi a zsibói kis házat, benne ül hat hétig; s mikor
elválasztották, a régi gazda visszaveszi tőle egy kis veszteséggel;
míg ismét jön egy másik, a ki megveszi hat hétre jó nyereséggel.
Ezt a zsibói ház történetét Sátory is jól ismerte s azért azt a
megkötést tette végrendeletében, hogy ha netalán valamikor
<span class="pagenum"><a name="Page_207" id=
"Page_207">-207-</a></span> Katinka és Berti törvényesen
elválnának, egész szerzemény birtoka szálljon azonnal János
testvérére, a huszár őrnagyra; a præfectának maradván csupán az
elhagyományozhatlan ősi birtok, tizezer forintnyi jövedelemmel;
Berti pedig tartozzék az egész hozományt visszaadni szinte az
őrnagynak. Már most fráter, kezébe kapta ön a gubancznak a fonalát,
ugy-e bár? A házastársak, azon a napon, a melyen megesküdtek, el is
váltak. Az okokat már tudhatja ön a per adataiból. Szabad vitázni a
felől pro és contra, a kettő közül melyik volt a hibásabb? melyik a
bűnös? De e közben itt jön a fejünkre a harmadik. A legjobban
érdekelt fél. Az őrnagy nagybátya ősi vagyonrészét még gárdista
korában elprédálta, s most egész kravátlija széléig úszik az
adósságban. Hitelezői mindenünnen szorongatják. S neki, mint
Tantalusnak úszkál a szája előtt a gazdagság, a kincs, a dynastai
nagy birtok. Csak a válópernek lenne vége. Úgy de a két prókátor, a
férjnek és az asszonynak a prókátora, olyan furfangos két ravasz
csont, hogy nem engedi a pört eldöntésre kerülni, a míg az őrnagy
el nem határozza rá magát, hogy meghaljon. A míg a præfecta el
nincs törvényesen választva, addig az őrnagy a præfecta ellen pört
nem indíthat a neki testált vagyon végett, s ha meghal az őrnagy, a
birtokjog róla megint a præfectára száll vissza. Ebben a circulus
vitiosusban keringelünk előre hátra. Mi válni nem sietünk, az
őrnagy meg halni nem siet. Ezért aztán az őrnagy szid bennünket,
mint két tolvajt s fenyeget emberöléssel és császár haragjával; a
mi rajtunk mind nem fog. Érti ön már most a dolgot gyökeresen?</p>
<p>– Értem.</p>
<p>– Hogy az őrnagynak is igaza van, meg nekünk is?</p>
<p>– Nekünk nincs.</p>
<p>– Nincs? Hadd halljam még egyszer!</p>
<p>– Nékem egészen más felfogásom van erről.</p>
<p>– Igazán? <span class="pagenum"><a name="Page_208" id=
"Page_208">-208-</a></span></p>
<p>– Én most is azt állitom, hogy az én védiratom jobb, mint a
főnökömé.</p>
<p>– Kutyánszki!</p>
<p>– Én ott kezdeném a pert, hogy megvenném azt a zsibói házat.</p>
<p>– S elválasztatná a dominát hat hét alatt a dominusától s hat
hónap alatt a dominiumától?</p>
<p>– Visszaadnám neki boldogságát.</p>
<p>– Hahhaha! nevetett térdeit verve tenyereivel Korcza úr, no ez
szép prókátornak indult, mondhatom. Hm, hm! No hát hogy annál
sikeresebb legyen a replika, itt adok még önnek egy dokumentumot
hozzá. Használja fel ezt is. Döntő hatása lesz, mondhatom.</p>
<p>Korcza úr erre előkeresett egy levelet iratai közül. Kálmán a
Csollán Berti által Katinkának irt levélre ismert benne. Most már
elolvashatá. Ő róla volt benne szó. A férjet terhelé az a
levél.</p>
<p>Kálmán ismét lesütötte szemeit, s visszagondolt az első
találkozásra.</p>
<p>– No és aztán, ha készen lesz önnek a replikája: vigye el domine
frater s mutassa meg a szép özvegynek. S ha az azt fogja rá
mondani, hogy ez az ön replikája jobban tetszik neki, mint az
enyim, kiveszem a perből a magam replikáját; helyébe teszem a
magáét. Becsületemre mondom.</p>
<h2>A CZÁFOLAT.</h2>
<p>Kálmán még nem volt húsz éves, midőn első replikáját megirta.
Két napja hiányzott a huszadik évből.</p>
<p>Oh visszahozhatatlan boldogságu napjai a XX-as szám
betelésének!</p>
<p>Az öröm, mely büszkeséggé válik; a remény, mely valóvá kezd
lenni; az álom, mely ébrenlétté alakul; midőn azt mondja a férfi:
«ma vagyok először húsz éves!» <span class="pagenum"><a name=
"Page_209" id="Page_209">-209-</a></span></p>
<p>(Kivált ha úgy élte világát, hogy nem sietett elébb harmincz
éves lenni, mielőtt húsz évessé lett volna.)</p>
<p>Kálmán ismeretlen vágyaktól hevülve tisztázta le védiratát,
melyet a legmagasztosabb eszméről irt: egy megtámadott nőről, a ki
szép, a ki szenved.</p>
<p>Hogy szép, azt látta; hogy szenved, azt a szive mondá.</p>
<p>Mily reszkető kiváncsisággal indult meg hazulról, mikor a kész
védiratot a szép hölgynek elvitte. Vajjon mit fog rá mondani?</p>
<p>Elszánta magát, hogy szemei közé fog nézni, és megtudja belőlük,
minő hatással voltak indokai? Nagy elszántság kellett ahhoz!</p>
<p>Katinka még mindig ott lakott, hol legelőször fölkereste
Kálmán.</p>
<p>A vállzsinóros inas most már nem fogadta azzal a gyanus szemmel,
a mivel első megjelenésekor. Most már divaturacs volt, nem kopott
diák.</p>
<p>Sőt az eléje siető komornyik ismerős mosolygással tudatá vele,
hogy úrnője itthon van számára; csak lépjen be a terembe
bejelentéstelen.</p>
<p>Kálmán kissé feszengett: talán mégis zavarni találja az
úrnőt?</p>
<p>– Ne féljen semmit, csak menjen bátran. Ha egyszer a komornyik
felelősséget vállal értte.</p>
<p>A szép védencznő a boudoirban fogadta a fiatal jogtudóst.
Délelőtti látogatáshoz volt öltözve fehér mousselin köntösben,
melynek széles himzett szegélyei egymásra hajlottak; fején
csipke-főkötő, mely alul angolos fürtök omlottak vállaira
szeszélyesen.</p>
<p>A bájos szalma-özvegy sajátságos mulatsággal volt elfoglalva;
boudoirja valódi állatsereglet volt. Ott volt egy szürke papagály,
veres kormánytollakkal; egy rózsaszinű kakadu, piros bóbitával; egy
buzavirágszin kanári madár; egy pitypalatty, egy fehér gerliczepár;
azután az emlősök osztályából: egy házi-menyét, egy csapat fehér
egér, egy pár tengeri-malacz, egy fekete, egy szürke, meg
<span class="pagenum"><a name="Page_210" id=
"Page_210">-210-</a></span> egy veres mókus, egy bolognei
selyemszőrű öleb, egy tüskés sül, meg egy kapuczinus-majom, azután
egy ezüstkigyó, meg geometra-tekenős béka, meg egy leveli-béka, és
nagy számu aranyhalak.</p>
<p>A delnő egész paradicsommal vette körül magát, mint hajdan Éva
anyánk a bűneset előtt. Azokat az állatjait tanítá és etette. A
szürke papagály kapott tejes-kávét, a kakadu gyümölcsöt, a kanári
hámozott zabot, a pitypalatty buzát, a gerlicze tejben főtt
kendermagot, a fülemile hangyatojást, reszelt sárgarépával s
vagdalt kemény tojással, a menyét mogyorót, az egérkék főtt
tengerit, a szürke mókus gesztenyét, a veres mókus almát, a majom
evett mindenből, a mit a többieknek adtak, az öleb válogatós volt,
fitymált mindent, a sül pedig tejet ivott s a kigyóval és
tekenőczczel vitatkozott kedvencz étele fölött; a leveli békának
legyeket kellett hordani: az ezzel élt.</p>
<p>A papagály tanult emberi szavakat mondani, a fürj énekelni, a
menyét fonni, a kis kutya szolgálni, a mókus játszani, a sül és a
teknöncz viaskodni, a béka időt jósolni, a majom tudott
mindent.</p>
<p>És ez a sok fenevad mind szabadon járt, kelt, mászott, repült a
szobában. A szép asszonyt mulattatta ez nagyon.</p>
<p>– Ah! kiálta, midőn a belépőt meglátta, eléje szaladva vidáman;
mintha csak ez az egy hiányzott volna még a paradicsomból. Valahára
eljött!</p>
<p>Madár, barom erre az egy perczre szétfutott a szoba minden
szegletébe.</p>
<p>– El voltam ez ideig foglalva a védirattal. Menté magát
Kálmán.</p>
<p>– Talán már készen is van? Szólt csodálkozástól összecsapva
kezeit a szép hölgy.</p>
<p>– Elhoztam, hogy nagyságod birálata alá bocsássam művemet.</p>
<p>– Ah! az nagyon szép. Az is diákúl van?</p>
<p>– Nem. Ezt magyarúl irtam.</p>
<p>– Jó, jó. Úgy is megértem. <span class="pagenum"><a name=
"Page_211" id="Page_211">-211-</a></span></p>
<p>(Az «úgy is» magyarázatául fel kell fedeznünk, hogy Katinka és
Kálmán között a társalgás rendesen németűl folyt. A magyar nyelvet
az úrhölgyek azon időben csak a paraszt cselédek irányában
használák; a salonok nyelve német volt általánosan, s egy magyar
úrnőt magyarúl szólítani meg egyértelmű lett volna azzal, mintha
valaki az úrasszonyt szolgálónak nézné el, s a legdurvább
gorombaságok közé számíttatott.)</p>
<p>Hanem hát, ha kénytelen lesz vele, magyarúl is csak megérti.</p>
<p>Katinka helyet mutatott Kálmánnak a mozaikkal kirakott asztal
mellett, melyet óriási virágcserép diszített, s maga letelepedett
hozzá a kerevetre.</p>
<p>Kálmán egy költő ihletével s egy jogtudós komolyságával bontá ki
a védiratot s hozzáfogott annak előadásához.</p>
<p>No, szép kis előadás volt!</p>
<p>A gerliczepár belekukurúzott, a fürj közbe pitypalattyolt; a
kanári annál jobban visított, mentül nagyobb hangott hallott. A
majom mogyoróhéjakat hajigált az iratára; a két mókus az egyik
pantalonszárán felszaladt, a másikon leszaladt; a menyét nekiállt
az egyik topánka szalagjának s azt kezdte kioldozgatni; a sül meg a
teknöncz bukfenczet hánytak a szőnyegen; s utoljára a szürke
papagáj odarepült a karszéke támlájára s nagy bölcsen mondogatá az
ő magas röptű költői phrázisaira a maga észrevételeit:</p>
<p>«Schau, schau!»</p>
<p>De hisz így lehetetlen kivánni, hogy hatása legyen a felolvasott
replikának, ha még olyan szép és remek is az egész.</p>
<p>A delnő hasztalan akart rendet tartani a paradicsomkertben; ha
egyik konfidenskedőt elkergette, jött a másik, s mikor azt akarta
mutatni, hogy mindjárt megharagszik rájuk, azt nyerte vele, hogy
még a bologneser is elkezdett ugatni.</p>
<p>Másként kellett segíteni a dolgon. <span class=
"pagenum"><a name="Page_212" id="Page_212">-212-</a></span></p>
<p>– Ugyan jöjjön, üljön ide mellém a pamlagra.</p>
<p>Akkor aztán, hogy mellette ült Kálmán, jobban meg tudta őt óvni
az alkalmatlankodóktól; elfogdosta egyenkint a rákapaszkodó
állatocskákat s mind összeszedte az ölébe. A szürke kajdacsot is
elfogta lábánál fogva s odahelyezte a vállára.</p>
<p>A papagáj azonban föltette magában, hogy ezt a pöresetet
alaposan fogja tanulmányozni, s miután több rendbeli
közbeszólásokkal nem sikerült a felolvasót félbeszakítania, végre
gyöngéd, könyörgő hangon szólítá meg: «Kálmán!»</p>
<p>A fiatal ember megdöbbenve tekinte fel, mikor ez a szárnyasállat
nevén szólitá.</p>
<p>A szép hölgy naiv zavarral csitítá a görbe orrú lidérczet,
ráütve finom mutatóujjával annak ostoba csőrére.</p>
<p>– Hallgat, maga szemtelen!</p>
<p>A papagáj aztán megneheztelt, s elrepült az
ablakfüggönyfára.</p>
<p>Legalább Kálmán olvashatta háborítlanúl a replikája végét.</p>
<p>Ez volt a java.</p>
<p>Itt irta le a birák tudomására védencznője jellemét,
szivvilágát, ártatlan kedélyét, szenvedéseit. Itt volt az igazi
költő.</p>
<p>A szép asszony, hogy jobban érthesse a felolvasottakat, oda
hajolt föléje; tán hogy az irásba láthasson; karját Kálmán háta
mögé tette a kerevet támlájára. Kálmán érzé az arczára hulló fürtök
villanyos érintését s vállával hallotta a hölgy szivének
dobogását.</p>
<p>A fölolvasás végén egészen elragadta a Pegazus. Annyira érzette,
a mit irt, hogy maga is könyezett bele. Remekelt.</p>
<p>A szép hölgy karja még mindig ott volt a válla körül.</p>
<p>Ekkor aztán feltekinte rá, s a szemébe nézett, hogy megtudja
tőle a birálatot.</p>
<p>Katinka szemei is ő rajta függtek: a vétkező szép szemek!
<span class="pagenum"><a name="Page_213" id=
"Page_213">-213-</a></span></p>
<p>A kérdés ez volt: «nos, mit szólsz hozzá, hogy ily tisztának,
ily ártatlannak, ily angyalnak irtalak le?»</p>
<p>– Ez igen szép, nagyon szép, gyönyörű mind; hanem…</p>
<p>Következett a czáfolat.</p>
<p>A czáfolatot ajk mondta ajknak.</p>
<hr class="tb" />
<p>Kálmán ezen a napon lett húsz éves. Mikor az álom ébrenlétté
válik.</p>
<p>Főnökével csak ebéd fölött találkozott. Nagyon gondolkozónak
tünt fel.</p>
<p>Korcza úr pedig a szokottnál is szatirikusabb kedvében volt.</p>
<p>– Nos? hát? mit szólt a szép asszony a replikához? kérdezé
Kálmántól, ki maga nem hozta elő a tárgyat.</p>
<p>Kálmán nagyon el volt foglalva azzal, hogy valami húsfélét igen
apróra eldaraboljon, a mit aztán nem evett meg.</p>
<p>– Azt mondta, hogy igen szép…</p>
<p>– No, az természetes. És egyebet semmit sem mondott a
replikára?</p>
<p>– Azt mondta rá, hogy nagyon szép.</p>
<p>Korcza úr, fél szemét behunyva, gonoszul sandított a másikkal
Kálmánra.</p>
<p>– Én pedig tudom, hogy mondott még rá valamit.</p>
<p>Kálmán úgy tett, mint a kinek semmi sem fekszik most annyira a
szivén, mint a hónapos retket meghámozni.</p>
<p>Korcza úr magában nevetett.</p>
<p>– Én is le szoktam a reteknek a zöldjét vágni a héjával, hanem
én nem eszem meg a zöld levelét; szurdalódék tovább.</p>
<p>Kálmán pedig nem akarta magát engedni, hogy a szórakozottságot
kiderítsék felőle. Merész volt, mint egy vallatott rab.</p>
<p>– Én a zöldjét szeretem.</p>
<p>– Jó is az, mondá Korcza úr, jó hűsítő. Én ide szoktam
ragasztani a halántékomra, úgy kiszíja a forróságot. <span class=
"pagenum"><a name="Page_214" id="Page_214">-214-</a></span></p>
<p>Azzal két reteknek a zöldjét a levágott héj lapjával a két
halántékához ragasztotta; olyan volt velük, mint egy kis ördög, a
kinek zöldleveles szarvai vannak.</p>
<p>– Hát azt mondom én magának, Kálmán öcsém, hogy az a szép
asszony mondott még valamit arra a replikára. Azt mondta magának,
hogy: mind az igen szép, hanem hanem «nem igaz!»</p>
<p>Kálmán földre ejté a villáját, a mi igen jó alkalom volt rá
nézve egy perczre az asztal alá eltünhetni. Mire felszínre került,
merész volt, mint egy vallatott rab.</p>
<p>– Nem mondta azt.</p>
<p>– Nem mondta? ismétlé Korcza úr, különös hangsúlyt adva az
utóbbi szónak. Azért nem szükség borssal enni a
paradicsommártást.</p>
<p>– Én így szeretem.</p>
<p>– Hát jól van.</p>
<p>A következő ételig békét hagyott a fiatal embernek. Sietve ettek
mind a ketten, mintha egymást kergetnék. Kálmán szaladt elől. De
Korcza úr mégis utólérte, mikor inni akart.</p>
<p>– Kérem, ez az én poharam!</p>
<p>Korcza urat pokoli kedvre deríté az, hogy Kálmán a saját poharát
sem ismeri már.</p>
<p>– No hát, domine fráter! szólt fogpiszkálóját fogai közé dugva,
e szerint az ön replikáját fogjuk az enyim helyett betenni a
perbe.</p>
<p>Kálmán most már ijedten tekinte fel rá.</p>
<p>– Ahán! mondá Korcza úr, egyet intve homlokával, s oda könyökölt
az asztalra, azzal a két zöldlevelű szarvval mintegy syllogismus
cornutusba szorítva a frátert, míg a fogpiszkálóval, mint valami
kigyófulánkkal fenyegette.</p>
<p>– Ahán! No, már most lássuk, melyik vergődik önben tulsúlyra, a
prókátor-e, vagy a poéta?</p>
<p>– Nem értem a kérdést.</p>
<p>– Dehogy nem. A poéta azt mondja: én védelmezem ez ügyet, mert
meg vagyok felőle győződve, hogy a vádlott <span class=
"pagenum"><a name="Page_215" id="Page_215">-215-</a></span>
ártatlan; védelmem tüzes, ragyogó, meggyőző lesz. Ekkor jön a
prókátor, s ez azt mondja: a poétának nincs igaza; én tudom jól,
hogy a vádlott nem az, kinek ő bemutatja; de mert a védelem a
védenczre nézve czélszerű, mert igen szép és ragyogó; tehát én
beigtatom azt, a mit a poéta szerkesztett. Ezt mondja a prókátor.
Már most hát mit mond maga, domine fráter?</p>
<p>Kálmán igen könnyű szerrel akarta magát kivágni a
dilemmából.</p>
<p>– Ejh! hisz az egész csak jogászi stylusgyakorlat volt tőlem,
semmi egyéb.</p>
<p>– Áh! kiálta Korcza úr, csak jogászi stylusgyakorlat? Csak
scriptoristica? No, már ezt szeretem! Tehát csak studium volt. Csak
exercitium. Az már más. No lássa, az ilyen igyekező fiatal embert
szeretem, a ki a kötelességén túl is studiumot fordít a maga
szakmájára. Már most legyen olyan jó, tranchirozza fel azt a
kappant.</p>
<p>A míg a kappant szétszeldelte Kálmán, addig csak békét hagyott
neki Korcza úr, a kappan érdekében; hanem a mint azzal elkészült,
nem volt számára többé irgalom.</p>
<p>– Hát lássa! Ez magától igen szép igyekezet, hogy ilyesmiben
gyakorolja magát. Már most én azt tanácsolnám magának, hogy a
studium tökéletesítése tekintetéből, most állítsa magát az
ellenkező szempontra s irja meg a vádló ügyvéd replikáját.</p>
<p>– Nos, miért ne? szólt hetvenkedő készséggel Kálmán. Azt is
megkisérthetem.</p>
<p>– Mert az ilyenekben élesedik az ügyvédnek az elméje. Ez épen
olyan tanulmány, mint a sakkjáték. A jó játékosnak nem csak a saját
tervét kell átgondolnia, hanem ugyanakkor azt is ki kell főznie,
hogy mit csinálna most, ha az ellenfél volna?</p>
<p>Kálmán már azt hitte, hogy egészen abstract térre vonul át az
értekezés, ott aztán tág a tér: lehet futni.</p>
<p>– Majd megkisértem. <span class="pagenum"><a name="Page_216" id=
"Page_216">-216-</a></span></p>
<p>– No, és hogy annál nagyobb erővel foghasson hozzá: majd
szolgáltatok én az ön kezébe egy hatalmas okiratot, a mi az
ellenfél ügyvéde kezében kegyetlen fegyver volna. Én természetesen
nem adom oda neki; hanem ön használja fel azt a maga jogászi
stylusgyakorlatához. Majd meglátom, mit tud akkor, a mikor nem
lehet poétázni, nem lehet ideálizálni, hanem egy szép asszonyt
kegyelem nélkül convincálni a feladat.</p>
<p>Kálmán kiváncsivá volt téve.</p>
<p>Ebéd végeztével elkisérte főnökét az irodába. Ott Korcza úr
szekrénye zárt fiókjából előkeresett egy levelet, s odanyújtá
neki.</p>
<p>Kálmán a levél külsejéről ráismert arra. Ugyanazon levél volt
az, melyet Katinka Kálmán által küldött Korcza úrnak.</p>
<p>– Ime, ez Csollánné asszony levele, szólt Korcza úr: most vesse
ön egybe azt a kettőt. Azt, a melyet Csollán Berti küldött ön által
a nejének, s aztán ezt a másikat, a mit a nő küldött ön által
nekem. Akkor aztán megtalálja ön a punctum salienst.</p>
<p>Gondolt-e arra Korcza úr, hogy mit cselekszik, mikor Katinka
levelét, Csollán Berti levelével összeolvasásra Kálmán kezébe adja?
Tréfának vette-e a dolgot, a mely által utóljára is a fiatal
emberrel nem történik valami szerencsétlenség? (Elég ideje van még
rá, hogy a feje lágyja benőjön.) Próbára akarta-e őt tenni? Vagy
valami ravasz messzenéző szándéka volt vele? Valamit közbe akart
ejteni, a mi a nevezetes pör bonyodalmait nevelje? Ezekre felelni
mostan korán volna. Hanem azt mindjárt előre megmondhatjuk, hogy
Kálmán nem csak az ellenfél ügyvédi actióját nem készítette el, sőt
e napon túl Korcza úrnak más dolgait sem végezte; az körmölhetett
maga; ha pedig egyszer, kivánságból bekaphatta Kálmánt az irodába,
hogy valamit lemásoltasson vele, az oly hibásan lett elvégezve,
hogy Korcza úr irhatta újra maga. <span class="pagenum"><a name=
"Page_217" id="Page_217">-217-</a></span></p>
<h2>AZ ELSŐ INTÉS.</h2>
<p>Régi monda, hogy egy sok leányos apának az volt az első kérdése
a kérőbe jövő ifjuhoz: «volt-e már uram öcsém korhely?» Ha e furcsa
interpellatióra az illető neheztelő visszautasítással viszonza:
«dehogy voltam!» az apa így szólt: «akkor ezután lesz ön korhely!»
s nem adta neki a leányát. Hanem ha a fiatal kérő egészen őszintén
vállat vont s bevallá, hogy bíz ő élte világát, akkor szóba állt
vele, s engedte a házasságról beszélni.</p>
<p>Az a hit, hogy minden embernek ki kell járni egyszer a
bolondját. A ki nem végzi el hajasan, arra majd rákerül a sor
kopaszan.</p>
<p>Ez a nézete volt Jenőyné öregasszonyságnak is. Restelte nagyon,
hogy a Béni negyvenöt esztendős koráig ilyen alamuszi; bizonyosan
az ötvenes években jön rá a szeleburdiság korszaka. Szinte örült
neki, mikor tudomására jött, hogy Kálmán unokája elkezd egy idő óta
korhely lenni.</p>
<p>Ha Korcza úr meg nem irta volna is, megirta az egymás után
jelentkező sok apró hitelező.</p>
<p>Most már nem lehetett Kálmán ellen panasza.</p>
<p>Nem poétázott többé, nem komédiázott, nem pajtáskodott rongyos
emberekkel, gavallér lett. A dolgot hagyta másnak, mintha
kicserélték volna. Nap-hosszant a szép asszony után volt, azt
kisérte a tánczvigalmakba, estélyekre, azt őrizte a szinházban.
(Csak német szinház volt a világon.)</p>
<p>Ha irt nagyanyjának, most már nem volt olyan kevés szavú,
beszédes lett; leirta, minő mulatságokon, minő előkelő uraságokkal
ismerkedett meg, minő fényes úrhölgyekkel mulatott. Ez az igazi út
a magasra! Többet ér a nagybefolyású urakkal per tu lenni, a magas
úrhölgyek <span class="pagenum"><a name="Page_218" id=
"Page_218">-218-</a></span> által pártfogoltatni, mint az egész
bibliothécát a fejébe szedni.</p>
<p>Az öreg asszonyság a legjobb kedvvel fizeté ki Kálmán
adósságait. Jobb most, mint később.</p>
<p>Azt is megtudta, hogy Kálmán egy szép hölgynek udvarol.
Szerencse, hogy nem veheti el. Így majd elmúlik az magától.</p>
<p>Korcza úr is hagyta a fiatalságot a szelek mentében repülni s
egy idő óta nem bizott rá olyan dolgot, minél mulhatatlanul
megkivántatott az, hogy el ne legyen felejtve. Szerencsére nyári
időszak volt s olyankor kevés az irodai teendő. Ha úriszékre
kellett is eltávozni a városból, egyedül ment a hajdúval. Ilyenkor
aztán a gazdasszonynak volt drága dolga, mert Kálmánt napestig nem
látta; azt tehette a konyhapénzzel, a mit akart.</p>
<p>Kálmán holdjává szegődött a ragyogó csillagnak; az volt az ő
Vénusa. Tőle kölcsönözte világosságát; ha az elfordult tőle,
sötéten maradt.</p>
<p>Úgy őrzötte, úgy féltette titkát, és a mellett olyan vak volt,
hogy nem vette észre, hogy azt a titkot csak az nem tudja, a ki
kettőjüket soha sem látta.</p>
<p>Bálban soha sem tánczolt vele, szinházban soha nem mutatta magát
Katinka páholyában; hanem aztán oda volt hozzá lánczolva szemének
örök visszasugárzásával; tán ha egy férfi kettőjük között elhaladt,
éreznie kellett a villanyütést, melyet a megszakított villanyfolyam
okozott, s szükségképen észrevennie az eleven Volta-oszlopot.</p>
<p>És midőn közelében lehetett, nem féltve titkát a világ szemétől;
minő forró napjai az első örömnek! Az ifjui remegés, hogy hátha
megsérti őt imádatával! A bocsánatkérő boldogság. Mint a ki a
sorstól egy mérhetetlen kincset kapott s aztán nem meri azt
egyszerre elfogadni, csak fillérenkint kéreget ki belőle.</p>
<p>Mikor a szép hölgy, kerevetén végig nyúlva, ő pedig lábainál
ülve, abban az olympi gyönyörben részesítik <span class=
"pagenum"><a name="Page_219" id="Page_219">-219-</a></span>
egymást, hogy Kálmán regényt olvasott Katinka előtt, az pedig
hallgatta.</p>
<p>Persze, német regényt. Hol vette volna a magyart? Talán
«Erbiát.» Csokonai, Gvadányi, csak férfiaknak való olvasmányok.</p>
<p>Tehát Kálmán áldotta a németeket, a miért módot szolgáltatnak
egy fiatal ábrándozónak, hogy a világ végeig mindennap olvashasson
fel valamit a maga hölgyének.</p>
<p>S e közben tapasztalá, hogy a hölgy jobban szereti őt még a
papagályánál is. Különben e papagály iránt csak hálát kellett
éreznie, mert az mindennap ezzel a szóval fogadta: Kedves Kálmán! a
mire nem taníthatta őt más, mint Katinka maga. Ez vigyázatlanság!
Hátha megtudja az ellenfél? A szent szék be fogja követelni a
papagályt s annak a tanúvallomását protocollumba veszi! (A mint
hogy ez eset meg is történt valami huszonöt évvel később a
haditörvényszéken, mely egy papagályt forma szerint kivallatott a
gazdája ellen; s csak a papagály makacs hallgatásán múlt, hogy
vallomása gazdájának fejébe nem került.)</p>
<p>Hanem az az örökös félelem, tartózkodás; az a féltése a lopott
kincseknek elviselhetetlen kezd lenni utoljára.</p>
<p>Kálmánnak annyiszor nyelve hegyén volt már, hogy elmondja
Katinkának azt a zsibói ház történetét. De nem érzett elég erőt
soha, hogy így szóljon neki:</p>
<p>«Vesd el magadtól ezt a pompás házat; nézd: itt az én szivem a
helyett, lakjál abban!»</p>
<p>Pedig abban a sok jeles regényben, a miket előtte felolvas,
akárhány eset fordul elő ehhez hasonló.</p>
<p>Hogy az ember megvásárolja a boldogságát a vagyonával.</p>
<p>Aztán nem kincs-e maga a férfi, a ki azt mondja?</p>
<p>Az egész világ az övé: annyit foglalhat el belőle, a mennyit
akar. Nőhet olyan nagyra, a meddig az ég tart. S prózában olvasva
is bir elég becscsel. Van egy gazdag nagyanyja, a kit örökölni fog.
<span class="pagenum"><a name="Page_220" id=
"Page_220">-220-</a></span></p>
<p>Elég buzdító oka lehetne rá, hogy az eladó ház történetét ott
Zsibón megmagyarázza neki.</p>
<p>És aztán ne legyen többé okunk félni a boldogságtól.</p>
<p>Hanem a míg egyik napról a másikra halogatta e merész
felvilágosítást, egyszer a szép hölgy lepte meg őt ezzel a
szóval:</p>
<p>– Tudja ön, mit gondoltam? Mához egy hétre elutazom Ostendebe,
fürdőkbe.</p>
<p>Kálmán úgy érezte, mintha a fejét beléütötte volna a
plafondba.</p>
<p>– Milyen szép volna ha ön is elkisérne oda, szólt a hölgy, lágy
bársony kezével Kálmán mutatóujját megszorítva. Távol minden
ismerős arcztól; nem kisérve leskelődő tekintetektől szabadon
járhatnánk az ég alatt, a tengerparton, kar karba öltve s úsznánk
ugyanabban a hullámban.</p>
<p>Kálmán már úszott.</p>
<p>– Én elmegyek önnel Ostendebe.</p>
<p>– Úgy-e bár? Óh be kedves! kaczagott Katinka és nyakába borult.
Együtt fogunk utazni. Én már kigondoltam, ön mint titkárom jön
velem.</p>
<p>Itt már ismét Kálmán büszkesége volt érintve.</p>
<p>– Nem, asszonyom, ha első találkozásunkor nem fogadtam el ezt az
állást: ma sem fogadom el. Én mint egyenrangú ember akarom magamat
tekintetni.</p>
<p>Katinka kaczagott. Ez tetszett neki.</p>
<p>– De hisz az nagyon sok pénzbe kerül.</p>
<p>– Az az én gondom.</p>
<p>A kevély ördög!</p>
<p>A szép hölgy hagyta futni a vadat ezzel az oldalába lőtt
nyillal.</p>
<p>Kálmán ki volt forgatva minden sphærájából.</p>
<p>A legutolsó cseppecskéjét józan eszének is elmosta az a hullám,
melyben együtt úsznak a syrének és a vizbefuló szerelmesek.</p>
<p>Legelső bolondsága volt: Katinkának megirni levélben a zsibói
ház történetét. <span class="pagenum"><a name="Page_221" id=
"Page_221">-221-</a></span></p>
<p>Második meg az volt, hogy elhatározta rá magát, hogy azon
eszközhöz fog folyamodni, a mit rajta kívül sok mások elég jól
ismernek és használnak már. Felkeresi Kalendert.</p>
<p>Ez a Kalender pedig nem valami százesztendős naptár, melyben
igen bölcs gazdasági tanácsok s beteljesülő időjóslatok
foglaltatnak, hanem egy jeles tőzsér, a ki előkelő családok ifjait
(és véneit is) ki szokta segíteni a bajból. Hogy miként? azt
mindjárt meglátjuk.</p>
<p>Kalender úrat milliomosnak nevezik.</p>
<p>Hogyan lesz az ember milliomossá?</p>
<p>Annál nincs egyszerűbb mesterség a világon.</p>
<p>Ha azt én mondanám, mindenki kinevetne vele. Úgyde nem én
mondtam, hanem Széchenyi István, az a csodálatos ember, a ki egy
pisztolylövéstől nem halt meg, hanem feltámadt s örökkön él.</p>
<p>Tehát Széchenyi István mondta azt, hogy semmi sem könnyebb
mesterség, mint milliomossá lenni. Nem kell hozzá egyéb, mint három
szoba.</p>
<p>A középső szobában ül az a valaki, a kiről prædestinálva van,
hogy milliomossá legyen. Mikor a jobboldali szobába kihivják: ott
vár reá egy hollandi, vagy belgiumi bankár. Panaszkodik neki, hogy
nem tudja a pénzét hova elhelyezni. Az otthoni bankok két
perczentet fizetnek. Így nem lehet megélni. A mi emberünk száraz
képet fintorít a panaszokhoz. Bíz itt Magyarországon pedig nehéz a
pénzt elhelyezni. Bizonytalanok a birtokviszonyok, a pörlekedés
nehéz, szigorú törvények meghatározzák a 6 százalékos kamatlábat,
végre nagy számítások után megegyezik a hollandussal, hogy egy pár
milliót elfogad tőle négy perczentnyi kamatfizetéssel. Azt viszi a
közép szobájába. Ekkor koczogtatnak a baloldali szoba-ajtón. Jön
egy magyar földes úr. Hüh, be izzad az üstöke. Harmincz lépésnyiről
meglátszik az arczán, hogy meg van szorulva. Elmondja: hogy pénz
kellene neki igen rövid időre. Tízszeres biztosítékot nyujt.
Előnyös szerzemény kinálkozik <span class="pagenum"><a name=
"Page_222" id="Page_222">-222-</a></span> számára. Vagy pedig
építésbe fogott. Vagy a jószágát akarja felszerelni. Az igazi
helyét a pénznek dehogy mondaná meg. Azt pedig a mi emberünk hogy
ne tudná? A mi emberünk begombolja magát, fanyalogva válaszol, hogy
a pénz most igen szűk s igen nagy az ára. Oh, azt a földes úr igen
jól tudja, kész is valamivel nagyobb kamatot fizetni a
törvényesnél: az igen természetes dolog. Végre aztán megegyeznek
tisztességes harmincz perczentes kamatban. A mi emberünk átmegy a
középső szobájába, kihozza a pénzt, megirják a szerződést s minden
rendben van.</p>
<p>Így lesz az ember milliomossá.</p>
<p>Eddig a nagy ember adomája.</p>
<p>Hanem fenmarad ám egy nehézség! Azt természetesen nem lehet
kiirni a kötelezvénybe, hogy 30-as kamat fizettetik utána, mert az
által a hitelező a tőkéjét veszítené el; ezen csak úgy lehet
segíteni, hogy a kötelezvénybe akkora tőkét irnak be, mely a
kölcsönadottat ötszörösen meghaladja. Ez igen egyszerű calculus. A
kötelezvényeken azonban két tanúnak is kell lenni, (még akkor
váltótörvény nem volt Magyarországon) s azoknak hittel be kell
bizonyítani, hogy látták a pénz lefizetését a kötelezvényben megirt
magasságig. Ez, hogy megyen végbe?</p>
<p>Mindjárt meglátjuk.</p>
<p>A baloldali szoba ajtaján koczogtatnak. Gavallér jő Kalender
úrhoz.</p>
<p>– Ah Jenőy úr, hozta Isten!</p>
<p>Oh Kalender úr ismer minden főt, mely az aranyozott ifjuság
gőzkörében egyszer megjelent. Pontos tudomásai vannak minden fiatal
embernek szenvedélyeiről, bohóságairól, remélt örökségéről; mikor
látja őket lovagolni, kocsikázni az utczán: ő tudja, hova
vágtatnak?</p>
<p>Eltudná előre mondani Kálmánnak, miért jött? Mennyi pénz kell
neki? Mire akarja elprédálni? Mit gondol a visszafizetésről?</p>
<p>Kálmán szorongva foglal helyet a tőzsérrel szemben. <span class=
"pagenum"><a name="Page_223" id="Page_223">-223-</a></span></p>
<p>Nagy munka az első ezer forintot kölcsön kérni! Ezer forintot,
mikor még az ember ezer krajczárt sem tud munkával keresni.</p>
<p>– Uram: szól vizbehaló hangon. Nekem szükségem volna pénzre.</p>
<p>– Sok pénzre?</p>
<p>– Nagyon sokra. Kellene ezer forint.</p>
<p>– Az nem sok, szólt Kalender úr egész atyai biztató hangon.</p>
<p>– Annyira volna szükségem, folytatá Kálmán, neki bátorodva;
őszinte fogok lenni. Nekem ez a pénz utazásra kellene. Nagyanyám
gazdag; de e czélra nem ád. Nem érti, hogy mi szüksége van egy
fiatal embernek a külföldet megismerni.</p>
<p>– Én értem, mondá Kalender úr, s még nem is mosolygott hozzá,
pedig ő már tudta, hogy mi szüksége van Kálmánnak a külföldön
tapasztalatokat szerezni?</p>
<p>– Én még csak húsz éves vagyok; négy év múlva leszek teljes
korú. Addig semmivel nem rendelkezem. Akkor megfizetek, hamarább
nem. Ön felszámíthatja nekem, mit koczkáztat nálam, ha addig meg
találok halni. De ha élve maradok, bizonyosan megfizetek.</p>
<p>– Jól van, mondá Kalender úr. Én szoktam ilyen koczkáztatásokba
vágni. Én merek önnek arra a szakállára kölcsönözni, a mi még csak
azután fog kinőni. Nem is ezer forintot; hanem tízezeret.</p>
<p>Kálmán maga is megijedt ettől a szótól.</p>
<p>– De uram, én nem kivánok olyan sokat.</p>
<p>– Én pedig nem adok kevesebbet. Én ismerem önnek a viszonyait.
Van nálam tízezer forintig hitele. Több nincs. Előre megmondom. Nem
akarom, hogy ön tízszer jőjjön hozzám; egyszerre ki akarom adni, a
mennyivel megemberelem. S aztán én rám többet ne járjon.</p>
<p>Kálmán furcsa tréfás embernek találta Kalender urat. A sok pénz
biztatása elszédítette fejét. <span class="pagenum"><a name=
"Page_224" id="Page_224">-224-</a></span></p>
<p>– Hát jól van, mondá, de a fogai vaczogtak, s tagadták, hogy jól
van; fölveszem a tíz ezer forintot.</p>
<p>– Átadjam mindjárt?</p>
<p>– Nem bánom.</p>
<p>Kalender úr átment a középső szobájába s onnan egy nagy
aczél-lakatra járó tárczával tért vissza.</p>
<p>– Tehát legelőbb is leszámlálom ön elé az összeget; azután
megirjuk a kötelezvényt; hatos kamattal. Én többet nem veszek. Az
irnokom és könyvvivőm előttemezik, mint tanúk, a kik előtt ön az
összeget még egyszer meg fogja számlálni, hogy élő szemmel
lássák.</p>
<p>Kálmánnak a szemei kápráztak, mikor azokat a rekeszeket meglátta
nyilni a záros tárczában, mik a mesés kincseket rejték magukban.
Kalender úr három nagy csomagot lökött ki belőlük, közönyösen.</p>
<p>– Ez a csomag itt ezer forintot tesz öt forintos
bankjegyekben.</p>
<p>– Ha ön megszámlálta, én megnyugszom benne, szólt Kálmán
gavalléros nagylelkűséggel.</p>
<p>– De kérem: megszámláljuk. Pénzt olvasatlan nem szabad
elfogadni.</p>
<p>Kalender úr kényszeríté Kálmánt, hogy egyenkint szedje sorba
reszkető kezekkel mind a kétszáz darab bankjegyet.</p>
<p>Kálmánnak megizzadt a homloka ebben a munkában.</p>
<p>– Ez a második csomag szinte ezer forint sorsjegyekben.</p>
<p>– Sorsjegyekben? Hát mit csináljak én sorsjegyekkel. Soha
életemben sem lutriztam.</p>
<p>– Az igen egyszerű dolog. Elviszi ön a legelső pénzváltóhoz; s
az igen csekély rabattért beváltja önnek kész pénzre. Tessék
megszámlálni.</p>
<p>– Soha se számlálom én, szólt Kálmán boszúsan; most már jól
értve, hogy a második ezer forinton legalább húsz százalékot kell
vesztenie.</p>
<p>Kalender úr hát nem is erőtette. <span class="pagenum"><a name=
"Page_225" id="Page_225">-225-</a></span></p>
<p>Felmarkolta a harmadik csomagot.</p>
<p>– És itt van azután további nyolcz ezer forint.</p>
<p>– Hát ezek micsodák? Kérdé rámeresztve a szemeit Kálmán.</p>
<p>– «Értékpapirok,» biztositá őt. Hadik-féle partiálisok.</p>
<p>Kálmán mérgében elnevette magát.</p>
<p>– Uram, ne tartson engem bolonddá. Magam is akták között
nevekedtem fel. Tudom, mik azok a Hadik-partiálisok. A nagy
uradalom, melyre ki voltak bocsátva, csőd alá került; ötven
esztendeig nem lesz a pörnek vége s a részvényeket senki sem váltja
be. Ön ezeket a drága értékpapirokat valahol font számra vette meg
egy antiquariusnál. Ez a nyolczezer forint megér nyolcz garast,
többet nem.</p>
<p>Kalender úr is nevetett. Csunya feketefogu nevetés volt.</p>
<p>– Ön elmés fiatal ember! De hát arra nem gondolt ön, hogy ennek
a valóságos két ezer forintnak ráadás is kell. «Czuwág», mint a
mészárosok mondják. Egy kis csont és mócsing a húshoz, hogy kiüsse
a fontot.</p>
<p>Most értette már Kálmán a dolgot. Kalender úrnak a szobája
csakugyan tele volt olyan kárbaveszett értékpapirokkal, miket
tized, huszad árban, papiros értékben elkótyavetyéltek. Ezeket
aztán arra szokta használni, hogy mikor jött valami tékozló fiú
pénzt felvenni, négy ötödrészben szolgált neki ilyen jó
«mócsing»-gal; a két tanu, ki a kötelezvényt aláirta, egész jó
lélekkel bizonyíthatá, hogy az átvett összeg annyi volt; a hitelező
is megesküdhetett rá, s még maga az adós sem tagadhatta.</p>
<p>Kálmán szépen vette a kalapját s azt mondta, hogy köszöni
alássan a barátságot.</p>
<p>– Mondtam, uram, hogy ezer forintot kérek. «Ezt» a tízezer
forintot nem használhatom.</p>
<p>Kalender úr ismét nevetett; nem volt megsértve, visszahányta a
nagy tárczába a csomagait.</p>
<p>– Tehát ezuttal nem egyezhettünk meg; szólt szivélyes
<span class="pagenum"><a name="Page_226" id=
"Page_226">-226-</a></span> nyájassággal a távozóhoz. Egyébiránt
mindenkor szolgálatjára állok.</p>
<p>– Köszönöm.</p>
<p>Kálmán bizony nagyon kedvetlenül ment el a tőzsértől. Olyan naiv
volt, hogy még neheztelni valót is talált az ajánlatban.</p>
<p>Föltenni róla, hogy ő ilyen könnyelmű ember! Tékozló fiú!</p>
<p>Valami tervet főzött ki agyában. A mi vágyait is kielégítse, az
eszközöket is megszerezze hozzá.</p>
<p>Csak két nővel kellene boldogulnia: Katinkával és az
öreganyjával.</p>
<p>Óh te nagy poéta!</p>
<p>Az egy tőzsérrel nem birtál boldogulni, s majd, azt hiszed, hogy
két asszonyon kifogsz.</p>
<p>Egyenesen Katinkához ment. Már fél nap óta nem látta. Nagy
idő!</p>
<p>Szabad bejárata volt már hozzá minden időben; számára soha sem
volt a delnő se beteg, se távol, se piperénél. Nem is szokta már
kérdezni az inast, hogy bemehet-e?</p>
<p>Hanem a mint a lovagvesszejét az előszobában letette az
asztalra, úgy látta, hogy ott már fekszik valami. Egy másik
lovagvessző.</p>
<p>«Hm. Ez bizony egy lovagvessző, monda magában. No hát legyen
kettő!»</p>
<p>S azzal a magáét keresztbe tette rája.</p>
<p>Már a szalonba áthallotta csengeni Katinka kaczagását. Olyan
gyönyörteljes hang volt az, mint a fülemile csattogása! Magában
senki sem kaczag.</p>
<p>Mikor benyitott a szobájába, Katinka a kereveten ült, két kezét
feje fölé téve s úgy kaczagott, karjaira hajtva fürtös szép fejét;
a lábainál pedig, a furcsa kis rococo székben ült báró
Bálvándy.</p>
<p>Ugyanabban a kis furcsa székben, a melyben Kálmán szokott
mindennap felolvasni a szép hölgy előtt. <span class=
"pagenum"><a name="Page_227" id="Page_227">-227-</a></span></p>
<p>A báró valami tréfás világi eseményt regélhetett az úrhölgynek,
a minek az olyan nagyon kaczagott.</p>
<p>Kálmán eddig azt hitte, hogy a szép hölgy csak olyankor tud
ilyen szépen kaczagni, mikor ő mesél neki valamit.</p>
<p>A mint őt meglátták, a szép hölgy azért nem szakította félbe
kaczagását, hanem Bálvándy felugrott helyéről s baráti öleléssel
szaladt Kálmán elé.</p>
<p>«Servus pajtás!»</p>
<p>Kálmán ezt egy kicsit furcsának találta. Mi szükség és mi illem
egy idegen helyen egy harmadik embernek egy vendégül belépőt ily
familiariter fogadni?</p>
<p>Hát még azután mi szükség annak a harmadik embernek abba a kis
guggolóba visszaülni, a melyben ez az idegen ember szokott otthon
lenni?</p>
<p>A harmadik ember észrevette, hogy ez a második ember nagyon
szeretné megtudni, hogy az első ember min nevetett olyan
nagyot?</p>
<p>Mindjárt bocsátott közre egy vidám anekdotát.</p>
<p>– Épen most mesélem ő nagyságának a legutóbbi látogatásunkat, a
mi közös barátunknál, Bertók úrnál. A legutóbbi tréfa óta úgy
megharagudott minden jó pajtására, hogy bezárkózott a kastélyába,
senkinek ki nem nyitotta az ajtót, sőt még az ablakait is berakatta
téglával félig. Mi aztán valami tíz vidám czimborával elmentünk
hozzá látogatni. Hogy csaljuk ki az odujából? Épen délutáni álmát
alhatta. A kastélya fölött van egy domb, azon van egy szélmalom.
Láthattad Kálmán mikor ott jártál. A malom előtt volt egy
felállított új malomkő, eléje téve egy gerenda, hogy le ne
guruljon; mi a malomkövet szépen neki irányoztuk a kastélynak s
aztán elvettük a gerendát. Nosza az elszabadult malomkő rohant alá,
mint a lavina s olyat ütött a kastély oldalán, hogy annak minden
porczikája megmozdult. Berti azt hitte, hogy a föld esett ki a
sarkából s hajadonfőtt szaladt ki az udvarra. Akkor aztán szép
nyájasan eléje mentünk levett <span class="pagenum"><a name=
"Page_228" id="Page_228">-228-</a></span> kalappal: «alázatos
szolgája! Csak egy kicsit be akartunk kopogtatni, hogy itthon van-e
a gazda?»</p>
<p>Kálmán Katinka arczára figyelt. Nevetett biz az elhagyott férje
anekdotáin is, de csak nem olyan nevetés volt az, mint az
elébbeni.</p>
<p>A fiatal jogtudós irigységből valami komoly tárgyra akarta
átvinni a beszédet. Észrevette, hogy Bálvándy fekete keztyüt
visel.</p>
<p>– Kit gyászolsz? Valakid meghalt?</p>
<p>E tragikus kérdéssel vélte az általános jó kedvet
elronthatni.</p>
<p>Azzal járta csak meg.</p>
<p>Interpellátiójára Bálvándy arcza egyszerre komoly vonásokra
nyult meg, szájszegleteit lehúzta, szemeivel siránk pillongást
mutatott, azután elővette fehér zsebkendőjét s annak szegleteivel
megtörülgetve szemét, reszkető gyászhangon rebegé.</p>
<p>– Szegény nagynéném halt meg. Rám hagyta a kordiczai uradalmát;
Isten nyugosztalja meg szegényt.</p>
<p>Katinka felkaczagott e parodián. Most már aztán úgy nevetett,
mint az imént. Oly bohókás is volt ez a Bálvándy, mikor a gyermekes
szepegést mimelte.</p>
<p>– Épen arra kértem most ő nagyságát, hogy mához egy hétre a
boldogultnak requiemén több régi tisztelőivel együtt a
franciscanusok templomában megjelenni kegyeskedjék.</p>
<p>Kálmán kérdőleg tekinte Katinkára. Mához egy hétre már
Ostendében kellene lenni. A hölgy nem felelt semmit.</p>
<p>– Mához két hétre pedig, folytatá ugyanazon gyászos hangból
Bálvándy, a kordiczai statutio fog végbemenni; a megboldogult
hagyományába ünnepélyesen be fognak iktatni; egybekötve
hajtóvadászattal, theatralis előadásokkal és templomszenteléssel.
Ez ünnepélyre is reménykedem nagysádat meghivhatni alázatos
audientián élő szóval. Kálmán barátomat majd nagy pecsétes levéllel
fogom meginvitálni. <span class="pagenum"><a name="Page_229" id=
"Page_229">-229-</a></span></p>
<p>«Hijjad, hijjad!» mondá magában Kálmán; «hol leszünk mi már
akkor?»</p>
<p>Katinka egy megtagadó szót sem ejtett, ellenkezőleg igen
érdekesnek találta bővebben megtudni mindent a statutió részletei
felől.</p>
<p>– Hát aztán mi van azon a jószágon?</p>
<p>– Húsz rongyos falu; meg egy pompás új templom, mit a
megboldogult építtetett.</p>
<p>– Hát aztán hova szállásolja ön el a vendégeket?</p>
<p>– Nagyszerü sátorok lesznek építve az erdőben deszkából.</p>
<p>– Hát a szinészek hol fognak játszani?</p>
<p>– Nagyszerű theátrum lesz a számukra építve deszkából.</p>
<p>– Hát a bált hol tartják meg?</p>
<p>– Nagyszerű redout lesz deszkából.</p>
<p>– Hahaha! Deszka nagyszerüség!</p>
<p>– No majd meglássa nagysád, hogy olyan pompát, olyan mulatságot
nem látott a világ, a mióta József császár az erdőben mulatott.
Majd megmutatom én, hogyan lehet az erdő közepén mulatni?</p>
<p>Katinka egy szóval sem mondta, hogy nem fogja meglátni.</p>
<p>Kálmánt boszantotta az, hogy Katinka olyan nagyon érdeklődik,
hogy úgy el tudja magát foglalni Bálvándyval. Eszébe jutottak mind
azok a rágalmak, a miket a válóperben olvasott Katinka és Bálvándy
személyeire vonatkozólag.</p>
<p>És ő hozzá egy szava sincsen mostan Katinkának. Még csak meg sem
kinálja, hogy üljön hát le.</p>
<p>Elkeseredésében odament a papagályhoz. Az legalább megszokta őt
mindig szólítani, gyöngéd hizelkedő szóval.</p>
<p>Most is megszólította. Azt mondta neki: «te szamár!»</p>
<p>Kálmán föltette magában, hogy addig nem megy el innen, míg
Bálvándy nem távozik. Akkor pedig egy perczig sem fog tovább itt
maradni; hanem együtt távozik vele. <span class="pagenum"><a name=
"Page_230" id="Page_230">-230-</a></span></p>
<p>Az a terve, a mit az elébb kigondolt, össze volt morzsolva és a
szegletbe vetve. Érezte szivében nőni a daczot. Polyp volt az.</p>
<p>Katinka megelőzte mind a kettőjüket. Kiadta nekik az utat.</p>
<p>– No, már most menjenek. Készülnöm kell a szinházba.</p>
<p>A hősök kalapjaik után nyultak.</p>
<p>Katinka egyszerre nyujtá mind a kettőnek kezeit a
csókolásra.</p>
<p>Kálmán érezé a gyöngéd szorítást kezén; s arra gondolt, vajjon a
másikét is nem szorította-e meg?</p>
<p>Mikor az utczán elvált Bálvándytól, a báró fölényt gyakorló
szivességgel monda Kálmánnak:</p>
<p>– Aztán holnap találkozunk a szép asszonynál s két hét mulva a
kordiczai vadászaton.</p>
<p>Kálmán egy rózsaszinü álom közepett járt, s a rózsaszinben az
árnyék mindenben vér. Két egymásnak ellenmondó szin, két egymással
rokon ellentét.</p>
<p>Most már a féltést is meg kellett ismernie. Attól aztán egészen
elbódult, mint a ki kétféle bort ivott: édeset meg keserűt.</p>
<p>Teljes jogot érzett hozzá, hogy ezt a másik férfit gyülölje.
Mint jogtudós föltehette volna magának azt a kérdést, hogy miből
áll ez a teljes jog a gyülölködésre? Ketten vitatkoznak egy tárgy
fölött. De ha jogos szerzeményről van szó, akkor Bálvándy a primus
acquisitor, ő pedig csak usurpator. Ez nem helyes jogczím. Két
tolvaj gyülölsége az, a ki egy lopott tárgyon összeveszett.</p>
<p>Ez bizony «exlex» állapot!</p>
<p>Ilyen esetben félredobják a peres felek a törvényt s maguk
csinálnak maguknak törvényszéket.</p>
<p>Kálmán folytatta a rózsaszinü álmot véres árnyaival.</p>
<p>Úgy lesz.</p>
<p>Holnap ismét találkoznak a szép asszonynál, ott azt fogja
mondani Bálvándynak: <span class="pagenum"><a name="Page_231" id=
"Page_231">-231-</a></span></p>
<p>«Uram! Nem megyünk mi a Kárpátokba vadászni. Annál én egy szebb
vadászatot tudok, a hol csak ketten leszünk, én és te. Mind a
ketten vadász és vad egyszerre. A melyikünk aztán a «hallali»-ra
trombitál, az vigye a diadal-díjat, a merre akarja: én Ostendébe,
te a Kárpátok közé.»</p>
<p>Igen bizony; de Ostendéhez pénz kell, s megint itt vagyunk az
akadálynál. A rózsaszinű álom álmodója repülni szeretne, aztán nem
birja a lábait emelni. Ólomból vannak.</p>
<p>Az agya meg lángolt.</p>
<p>Azon vette észre magát, hogy egyszer csak Kalender úr szobájában
van.</p>
<p>Az ember sokszor álmodik ilyet: egyik hely a másikra átváltozik.
A vidék jött helyébe.</p>
<p>– Ah, Jenőy úr, ismét látjuk egymást! üdvözlé öt Kalender úr,
kezeit dörzsölgetve. Miben lehetek szolgálatjára?</p>
<p>Kálmán egy ideig nézett, nézett abba a mély kútba, melyből saját
elváltozott arcza tekinte rá vissza. Egyszer aztán csak
beleugrott.</p>
<p>– Felveszem azt a pénzt, rebegé fuldokolva.</p>
<p>– Rendelkezésére áll most is; szólt a bankár, előhuzva fiókjából
a tárczát. Még el sem zárta azt helyére. Tudta, hogy visszajönnek
értte. Tetszik még egyszer megszámlálni?</p>
<p>– Elég, ha az imént megszámláltuk.</p>
<p>– Hm, hm. No jó. Tehát aláirja ön a kötelezvényt?</p>
<p>– Aláirom.</p>
<p>Kalender úr csengetett, mire az ügylet-szobából egy kopottruhás
fiatal ember jelent meg, szájában keresztülfogott tollal.</p>
<p>– Mauler! szólt a tőzsér, híja ön át Pacsnikot is, s aztán
számlálják le ezt az összeget a nagyságos úrnak s előttemezzék a
kötelezvényét.</p>
<p>Mauler és Pacsnik urak ügyleti komolysággal odaszámlálták
<span class="pagenum"><a name="Page_232" id=
"Page_232">-232-</a></span> az asztalra a tizezer forintot. Megvan.
Négy ötödrésze értékpapir. Hogy miféle értékpapir? ahoz a tanuknak
semmi köze.</p>
<p>Azok, végezve dolgukat, megint visszavonulnak; hanem azt
észreveheti Kálmán, hogy az iroda üvegajtajának függönyén át
folyton figyelve leskelődik valaki. No, hogy ha netalántán egyszer
egy kétségbeesett kölcsönkérőnek eszébe jutna egy hatalmas
ökölcsapással Kalender úr fejére kvittelni le a tartozását s aztán
odább állani a záros tárczával. Lám a minap is megtörtént vele,
hogy egy fiatal adósa kikapta a kezéből a kötelezvényét, s mielőtt
megakadályozhatta volna, megrágta azt és lenyelte.</p>
<p>– No hát, ez megvolna, szólt Kalender úr, kezét az összekötött
pénzcsomagokra téve. Hanem most még egy kicsiny kis formalitás van
hátra. Mint mondom, csak formalitás.</p>
<p>– Mi legyen az? Essünk át rajta.</p>
<p>– Uraságod még nem nagykorú, mint maga is mondá, de magam is
látom. Törvényeinkből mind a ketten tudjuk, hogy a kiskoruságában
fölvett adósságát az ember a nagykoruság előtt revocálhatja. Szabad
neki megbánni tettét. Ő megbánhatja, hogy pénzt vett fel, s akkor
aztán a hitelező bánja meg, hogy adott; mert nem kap semmit. Erre
szoktunk egy bizonyos præservativát használni. Tessék ide leülni
mellém. Tréfaság az egész. A kiskorú adós azon atyja, anyja, vagy
nagynénje nevében, kitől örökségét várja, egy levelet ír hozzám,
melyben biztosíttatom, hogy a fölvett összeg az illető által nekem
meg fog téríttetni.</p>
<p>Kálmán ijedten ugrott fel Kalender úr mellől. Alig talált
kifejezéseket arra, a mit mondjon.</p>
<p>– Mit? Én? Nagyanyám nevére levelet hamisítsak?</p>
<p>– No, csak ne fortyanjon ön fel. Semmi baj sincs belőle. Ezt így
szokta mindenki. És még soha nem volt eset rá, hogy valami baj lett
volna miatta. Ez nagyon természetes. A fiatal ember, mikor
nagykoruvá lesz, tehetné <span class="pagenum"><a name="Page_233"
id="Page_233">-233-</a></span> azt, hogy tőlem vett tartozását
törvényesen megsemmisítse; de soha sem teszi, mert akkor
kényszerítene engem, hogy viszont a jótálló-levéllel jelenjek meg,
s azt már nem nézi el a kiskorúaknak a törvény; tehát inkább
beváltja nálam a tartozását s akkor visszakapja a kényes természetű
levelet is.</p>
<p>Kálmán csak elszörnyedt.</p>
<p>– E szerint mindaz a fiatal ember, a ki öntől pénzt kapott,
önnek a házából már úgy jött ki, mint hamisító.</p>
<p>– No no, csak ne heveskedjék ön.</p>
<p>Kálmán nem is heveskedett, csak a zsebébe dugta a kötelezvényét,
s azzal azt mondta, hogy «alásszolgája».</p>
<p>– Még egyszer vissza fog ön hozzám jönni.</p>
<p>– Soha ide! mondá Kálmán, s kalapot ragadva, sietett ki az
ajtón.</p>
<p>Lázat kapott attól a gondolattól, hogy valaki képes lehessen ő
róla akkora fokát a sülyedésnek föltehetni.</p>
<p>Pedig hát mégis csak vissza kellett egyszer még térnie.</p>
<p>A mire az volt oka, hogy csak a tornáczban vette észre, hogy
saját kalapja helyett a tőzsérét kapta fel, s az nyakig esett a
fejébe, amint föltette. Már ezért mégis csak vissza kellett
térnie.</p>
<p>A bankár nevetve fogadta.</p>
<p>– Mondtam ugy-e, hogy visszajön ön még egyszer?</p>
<p>– A kalapomért, szólt röviden Kálmán.</p>
<p>Azután nagyon meg volt lepetve, a mint a kalapjában benne
találta a számára rendelt összecsomagolt pénzt.</p>
<p>– Hát mi ez?</p>
<p>– Az ön pénze. No, ne haragudjék hát. Csak próbára akartam önt
tenni. Mert kétféle gentlemanek vannak a világon. Olyanok, a kiknek
a szájokban van a becsületszó, s olyanok, a kiknek a szivükben van.
Most már ismerem önt. Nem kivánok öntől olyan levelet. Itt a
pénze.</p>
<p>Kálmán megdicsérve érezte magát. Még büszke akart lenni.</p>
<p>– Ez már más szó. <span class="pagenum"><a name="Page_234" id=
"Page_234">-234-</a></span></p>
<p>Most tehát ő is elővonta zsebéből a visszavett kötelezvényt s
átnyujtá azt Kalender úrnak.</p>
<p>Kalender úr pedig azt tette a kötelezvénynyel, hogy a mindig égő
szeszlámpánál meggyujtotta az egyik sarkát s az égő papirt
bevetette a kandallóba.</p>
<p>– Igy! uram. Ön olyan kevély a becsületére. Az derék dolog. Én
elégettem önnek a kötelezvényét; ez által önnek az adóssága
becsületbeli tartozássá vált. Most már biztosítva vagyok. Jöhetne
önnek úri kedve a kötelezvényét törvényesen visszavonni; de nem
jöhet kedve a becsületszavára kapott tőkét megtagadni. Már most
alásszolgája.</p>
<p>Kálmán most már igazán felmagasztalva érzé magát.</p>
<p>Ime azon fennkölt jellemek sorába számíttatik, a kiknek meg van
engedve, hogy egy lekötött becsületszóra vagyonukat tönkre tegyék s
fizessenek a lekötött szóért vagy pénzzel, vagy a fejükön keresztül
röpített golyóval.</p>
<p>Széditő magaslat ez egy fiatal főnek!</p>
<p>És már most itt a kezében a hatalom szenvedélyét, büszkeségét
diadalra vezethetni. Versenyezhet most már azzal a másik
«úrral?»</p>
<p>Természetesen legelébb is hazasietett, hogy a kapott pénzt
biztos helyre elzárja. A sorsjegyek átváltásával ráér majd –
azután.</p>
<p>A mint hazaért, már a folyosón várta Jutka asszony.</p>
<p>– No csak siessen! Ugyan régen várja már itt valaki a kerti
szobában.</p>
<p>– Kicsoda? kérdé Kálmán.</p>
<p>– Ejh, hát ki no? szólt gonoszkodva a szakácsné. Egy
gyönyörüséges szép asszony.</p>
<p>Kálmánnak nagyot dobbant a szive. Talán «ő?» Talán utána jött,
hogy megengesztelje. Kitelik tőle az.</p>
<p>No, de ugyan szépen ráhagyta magát szedni. Mikor nagy
szívdobogással nyitná a kis hálószobája ajtaját, szemközt jön rá a
sánta Biróczy.</p>
<p>Ez volt az a gyönyörüséges szép asszonyság.</p>
<p>Kálmán bizony örült is, nem is, hogy ezt a rég látott
<span class="pagenum"><a name="Page_235" id=
"Page_235">-235-</a></span> bajtársát most ujra láthatja.
Épenséggel nem ő róla gondolkozott most. Biróczy pedig
faun-arczának egész nyájasságával igyekezett kifejezni azt az
örömet, a mit magával hozott. Úgy megszorongatta barátja kezét, úgy
dörzsölgette, alig akarta elereszteni.</p>
<p>– Örvendetes hírt hoztam neked.</p>
<p>– No, mi az?</p>
<p>– Decséry főispán izenetével jövök. A főispán hazamegy
uradalmába a törvényszünet alatt s téged óhajt ez alatt magához
venni.</p>
<p>– No, és mi örvendetes van rám nézve ebben?</p>
<p>– Hát hogyne volna ez rád nézve örvendetes hír? Te kivántál
jurátus lenni mellette.</p>
<p>– De nem falun kezdeni a jurateriát.</p>
<p>– Te! Ott nagyon jól mulatnak. Válogatott társaság jön össze.
Pompás vidék, kastély és angolkert.</p>
<p>– De miután én se kertész nem vagyok, se vadász; mit csináljak
én azzal az egész kerttel?</p>
<p>– Hát itt Pesten mit csinálsz az egész holt idény alatt, ha csak
mindennap a kerepesi-uti «állathecczbe» nem mégy s vasárnaponkint a
«nagy gárdistánál» a mészáros legényekkel nem akarsz verekedni,
vagy a «Saukopfnál» fekete rigókat fogni.</p>
<p>– Nem szeretek falun, no!</p>
<p>– Egyébiránt pompás könyvtára is van a grófnak, ritka
kézirat-gyüjteménynyel, a miből te becses dolgokat tudnál
kikeresni.</p>
<p>– Nem kánikulára való mulatság.</p>
<p>– De hallod-e, lesz ott egyéb mulatság is. Az öreg herczegnő
épen most hozza haza Bécsből, az apáczáktól az unokáját. Valami
angyali arcz. Láttam az arczképét elefántcsontra festve. És nekünk
alkalmunk lesz együtt utazni velük; egy hintóban. A herczegnő maga
óhajtja, hogy vele menjünk, akkor nem fél úgy az alföldi pusztán
keresztül utazni. Te bizonyosan a szép comtessel ülnél vis a vis.
<span class="pagenum"><a name="Page_236" id=
"Page_236">-236-</a></span></p>
<p>No ez meg már épen olyan dolog volt, mint mikor a gyomorfájós
embernek drága jó ételekről beszélnek. Hiszen most is egy szép
arcznak a betege.</p>
<p>– Nem is mehetnék ily hirtelen. Korcza úrnál nem hagyhatom itt a
dolgot; nem vehetek egyszerre bucsut a kapufélfájától.</p>
<p>– Korcza úr ugyan holnap délre itthon lesz, s akkor
elbucsuzhatol az ő szépséges orczájától. Helyetted pedig már
naponkint jár az irodájába egy cancellista, a ki a dolgokat végzi:
csodálom, hogy két hét óta nem találkoztál vele.</p>
<p>Kálmán most már haragba jött.</p>
<p>– No de hagyj nekem békét a te főispánoddal, herczegasszonyoddal
és comteseddel. Én most nem utazom velük, még a mennyországba
sem.</p>
<p>– No jól van. Ma látom, hogy ballábbal keltél fel az ágyból.
Tehát aludjál rá egyet. Holnap estére megint eljövök hozzád. Azok
várnak három napig.</p>
<p>– Szivesen látlak, ha itthon kaphatsz. De kár az excellentiás
úrhölgynek a rám való várakozásban csak egy szemernyit is elnyelni
a pesti porból; mert én most nem utazhatom.</p>
<p>– Beteg vagy?</p>
<p>– Igenis: beteg vagyok.</p>
<p>– No majd holnap meglátogatlak, talán akkorra meggyógyulsz.
Talán a szép comtessenek az arczával fogsz álmodni.</p>
<p>Kálmán bezárta az ajtaját, a mint Biróczy magára hagyta, s ki
nem jött a szobájából az nap.</p>
<p>Elővette a leveleket, miket a szép asszony írt hozzá, ujra meg
ujra elolvasta azokat. Szítta magába cseppenkint azt a mámoritó
mérget, mely a lelket az élő emberben különválasztja a testtől.
Kereste bennük a vigasztalást s ha azt megtalálta, kereste az
elkeseredést s egyiktől jobban megrészegült, mint a másiktól.</p>
<p>Késő volt már az éj, mikor aludni ment. <span class=
"pagenum"><a name="Page_237" id="Page_237">-237-</a></span></p>
<p>Az a reménye volt, hogy ő róla fog álmodni.</p>
<p>S nem az ismeretlen comtessel, a kiről Biróczy beszélt.</p>
<p>Az álom pedig olyan tündér, a kinek a szeszélyeit nem lehet
előre kitalálni.</p>
<p>Megjelent Jenőy álmaiban egy női arcz; de az nem volt se az
ismerős, se az ismeretlen.</p>
<p>Ki volt hát?</p>
<p>Egy arcz, olyan fényes, mintha Isten volna; – olyan nagyszerű,
mintha ország volna; – mosolygása olyan meleg, mintha a nap volna;
– könyhullása olyan forró, mintha vér volna; – ha szemeit lehunyja,
mintha a meghalás volna; – ha ismét fölnyitja: mintha a föltámadás
volna; – némasága, mintha beszéd volna; – ránézése, mintha hivás
volna; – gyászfátgyola, mintha az örök éjszaka volna; – két
szemcsillaga, mintha két világ volna; megjelenése oly véghetetlen,
elmulása oly elviselhetetlen; egész alakja oly kinzó, oly vonzó,
oly keblére záró! – az egész álom, mintha nyolczszáz év története
volna.</p>
<p>Valjon kinek a képe lehet az?</p>
<p>Kálmán nehéz veritéktől izzadtan ébredt fel. És még azután is,
még ébren is, még felöltözötten is sokáig nyomta a keblét ez a
megnevezhetlen látás. Alig birta azt elszórni magáról.</p>
<p>Eh mit? álom?</p>
<p>Álom azt jelenti, hogy aludtunk.</p>
<p>Jenőy úr föltette magában, hogy haladni fog azon az uton, a
melyen megindult. Ne adjon ő neki tanácsot senki. Se ébrenlétében,
se álmában.</p>
<p>Pedig még mindig álmodott.</p>
<p>Folytatta a rózsaszinü álmot a vérszinü árnyékokkal.</p>
<p>Jenőy úr azzal a föltett szándékkal hagyta el lakását, hogy a
hol találkozni fog Bálvándyval, ott összevész vele. Ez lesz a
legelső dolga.</p>
<p>Találkozott is vele nagyhamar; de nem veszhetett belé. Bálvándy
lóháton jött rá szemközt. <span class="pagenum"><a name="Page_238"
id="Page_238">-238-</a></span></p>
<p>Sajátságos megalázó helyzet az életben! Lovonjáró emberrel
találkozni gyalogjáró embernek. Azt mindenki meglátja; szemével
kiséri; annak már a lova kopogása az ablakhoz csalja a szép
hölgyet, az féltesttel kiválik az egész nép közül. Skandalum!</p>
<p>Miután lovas embert gyalog elfogni képtelenség, megint csak haza
ment. Ott várt rá egy másik lovas ember. Egy huszár. De az csak
gyalog érkezett.</p>
<p>Jenőy úr alig ismert rá a gimbesgombos nyalka vitézben régi jó
pajtására, Csuka Ferkóra.</p>
<p>Hanem azért Csuka Ferkó most is per tu volt régi pajtásával s
nem nézte azt, hogy ő huszár, az pedig csak «diga» (ez a «czivil»
czime a katonáknál), s hogy ő már maga keresi a kenyerét, ez pedig
még csak puffra él, s hogy ő már valami, mert első waldhornista az
ezrednél, ez pedig még csak úrfi s egyéb semmi.</p>
<p>Ugyan össze-vissza szorongatta Jenőy úrnak a kezeit.</p>
<p>No Jenőy úr is örült egy kicsit, hogy a régi bajtárst ujra
láthatja. Megtudta tőle, hogy most szabadsággal utazik haza s
Pestet útjába ejté.</p>
<p>De annak még tovább is ragyogott az arcza. Egyéb örülni valója
is volt, mint az első viszontlátás.</p>
<p>– Olvastad-e már a Tudományos Gyüjteményt? kérdezé Jenőy
urtól.</p>
<p>Jenőy úr magas bámulással nézett a szemébe. Tudományos
Gyüjtemény? Mikor épen azon gondolkozik, hogy lovat vegyen.</p>
<p>– Hát hogy jutsz te a Tudományos Gyüjteményhez?</p>
<p>– Oh, nekem megvan. Praenumerálok rá. Telik a lénungból.
Délutánonkint összejön a czug körülöttem a rajtsulban s én
felolvasok nekik belőle.</p>
<p>– Hisz én is járatom, monda Jenőy.</p>
<p>(Észre sem vette, hogy már hazudni is tud. Az ember kicsiben
kezdi.)</p>
<p>– Hát akkor olvastad a legutolsó számát.</p>
<p>– Nem. Még nem vágtam fel. <span class="pagenum"><a name=
"Page_239" id="Page_239">-239-</a></span></p>
<p>– Nem vágtad fel? szólt elbámulva a trombitás; no az enyim itt
van felvágva: olvasd el belőle.</p>
<p>– Mit?</p>
<p>– Hát azt a nekünk szóló levelet.</p>
<p>– Nekünk szóló levelet?</p>
<p>– Hisz a czimlapon is fel van már jegyezve.</p>
<p>– Úgy, igaz!</p>
<p>– Valld meg, Kálmán, nem is láttad te azt a Tudományos
Gyüjteményt.</p>
<p>Jenőy úr elvörösödött. Haragudott érte, hogy így rajta kapták.
Aztán mi köze ő neki az egész unalmas irkafirkához?</p>
<p>– Látod, pedig azt a levelet jó lesz elolvasnod; mert azt utazó
barátunk irja hozzánk, Barkó Pali, a kirgizek sivatagából; régi
krónikairó pajtásainak. Tudod még, mikor azt a krónikát irtuk?</p>
<p>Kálmán lelkében egyszerre elborult; mint mikor a nap elé tavaszi
felhőt kerget a szél.</p>
<p>– Itt hagyom nálad; olvasd el, szólt Csuka Feri, s majd délután
visszajövök érte, ha nem találnálak, majd küldd el Biróczyhoz,
annál vagyok szállva; az osztja meg velem az ágyát, mint hajdan a
puszta kunyhóban, az üreskád alatt. Tudod, te is ott voltál.</p>
<p>A trombitás letette Kálmán asztalára a gondosan papirba
takargatott füzetet, s azután még egyszer jól megszorongatva kezét,
eltávozott, kemény, verbungos sarkantyupengős léptekkel mérve végig
a folyosót.</p>
<p>Kálmán úrfi érzelmeiben valami zürhang maradt vissza. Röstelte
azt, hogy ime, ez a lószagú katona figyelemmel kiséri azt, a mivel
már ő nem is törődik; ez megvonja szájától a falatot, az édes
pipát, hogy sovány lénungjából az egyetlen tudományos folyóiratot
megszerezhesse; ez fáradságos katonai munkája után, mikor a lovát
megtisztította, mikor a zenekarból megszabadult, még összegyüjti
pajtásait s olvas fel nekik abból, a mit a magyar tudomány adhat.
És ő, a kinek elől kellene <span class="pagenum"><a name="Page_240"
id="Page_240">-240-</a></span> járni, mert nála van a láng, mely
világit, most a legutolsónak a háta mögött veszi fel azt, a mit az
neki kölcsön, használat végett itt hagyott.</p>
<p>Tehát csak fölvette azt és elolvasta.</p>
<p>Egy fiatal magyar tudós levelei voltak azok, itthon maradt
barátaihoz czimezve; miket a Tudományos Gyüjtemény szerkesztősége
közrebocsátott.</p>
<p>És azután, amint Kálmán beletévedt ebbe a rengetegbe, el is
veszté benne magát egészen.</p>
<p>A mit olvasott, egész lelkét foglyul ejté.</p>
<p>Egy merész, vasakaratú ifjú férfinak élményei voltak azok, ki
egyedül, segélytelenül, utasítatlanul nekiindult a kietlen
világnak, melyet európai utazó be nem járt soha, hogy nemzete
hátrahagyott nyomdokait kövesse, hogy népét oly szerzeményekkel
gazdagítsa, miről azt a nagy világ majd megemlegeti.</p>
<p>Hős az! oroszlánszivű Richard; annak a szivével, annak a kardja
nélkül; az argonauták társa, az aranygyapju dija nélkül. Columbus
vágyával, karthagói Hanno tűzlelkével, Mózes, ki rabnépének a
szabadság Kanahánját keresi; egy őrült, kinek tébolyodása tudomány;
egy proféta, kit az Úr kettős tüzesnyelvei megszálltak.</p>
<p>Minő egyszerüség, minő igazság a leirásokban. Semmi phrásis,
semmi pathosz: a meggyőző, szemmel látott való.</p>
<p>Ha leirja, hogy a kopár földön hált: nem mondja, hogy az kemény
volt; ha hófuvat eltemette, nem mondja, hogy hideg volt; ha nap nap
után nem talált emberi hajlékot, nem mondja, hogy éhezett; ha vad
rablónépek megüldözék, nem mondja, hogy félt; ha sebeket kapott, ha
megkötözték, ha megsütögették, nem mondja, hogy fájt; ha nem
találta azt, a mit elérni akart, nem mondja, hogy csalatkozott; ha
a fáradságtól legyőzve, összeroskadt, nem mondja, hogy kétségbe
esett; – ujra fölveszi magát, s halad mélyebben az ismeretlen
világba. És a mit leir, az csak a tudomány. A vendégszeretetlen
<span class="pagenum"><a name="Page_241" id=
"Page_241">-241-</a></span> szikláról, a homok-sivatagról csak a
geolog beszél; a sok hallatlan nevű vad nép szidalmaiból a philolog
alkot összehasonlító tanulmányt. – Így beszélnek a dzungárok, így a
burjätek, így a vogulok. Mikor lázt kapott közöttük, tanulmányozta
ősi szokásaikat, hogyan gyógyítanak! Volt hely, a hol megszerették,
kinálták édes otthonnal, édesebb szerelemmel; nem maradt ott, ment
tovább, merre küldve volt. Átvándorolt lehetlen hegylánczokon, s
leirta az embernyomtalan havasok flóráját. Szolgált tatár úrnál
rabszolgaként s vágott ólmot a Koliván tónál, mint elfogott
szökevényrab; hált menekülő zsiványokkal együtt a fehér skorpiók
barlangjában, s leirta, mint természettudós, a bányát, a skorpiót s
a zsiványt; kibőjtölte egy faoduba elbujva az altaji medvét s
lerajzolta. Belevesztette a viharlepte tóba minden öltözetét, de
megmentette táskájában minden iratait. És a mikor a legelső
czivilizált emberrel összeakadt: az egy orosz volt. S a barbár
orosz megtudva, minő kincseket gyüjtött a vándor hosszú utjában,
két ezer rubelt kinált neki értte, ha ezeket átadja a
szentpétervári tudományos akadémia ethnographiai osztályának. S a
még barbarabb magyar nem adta azt az orosznak; hanem megkérte a
barbar oroszt, hogy keressen ki a mappán délnyugat felé egy kicsiny
várost, a minek a neve Pest, annak van egy kicsiny tudományos
lapja: küldje el ezeket a leveleket annak ingyen. S a barbár orosz
elküldte azokat Pestre. A barbár magyar nem vette el érttük a két
ezer rubelt, s a barbár orosz nem tartotta meg azokat ingyen. Így
kerültek a levelek haza.</p>
<p>Mi vitte az irójukat tova, mi hozta a leveleket haza? Óh, ha azt
nem értenéd meg!</p>
<p>Az a véghetetlen szerelem, a minek számára nincsen név a földön!
A miről énekelnek a zsoltárok a babyloni vizek mellett; a mitől
elhervad az irlandi lakó a szárazföldön; a mitől lángra gyulad a
hideg német, s a forró franczia megőrül; – s csak te nem éreznéd
meg? <span class="pagenum"><a name="Page_242" id=
"Page_242">-242-</a></span></p>
<p>Csak te nem tudnád, hogy ki az az imádandó hölgy, a ki álmodban
megjelen; arcza olyan fényes mintha Isten volna; olyan nagyszerű,
mintha ország volna; mosolygása olyan meleg, mintha a nap volna;
könyhullása olyan forró, mintha vér volna; ha szemeit lehunyja,
mintha meghalás volna; ha ismét felnyitja, mintha föltámadás volna;
némasága, mintha beszéd volna; ránézése, mintha hivás volna;
gyászfátyola, mintha örök éjszaka volna; két szemcsillaga, mintha
két világ volna; megjelenése oly véghetetlen, elmulása oly
elviselhetetlen; egész alakja oly kinzó, oly vonzó, oly keblére
záró!</p>
<p>Csak te nem tudnád, hogy «ki az?» Te! A költő!</p>
<h2>AZ ELEFÁNT-CSONTRA FESTETT KÉP.</h2>
<p>Kálmánnak első dolga volt Kalender úrra rajta rontani, annak a
tegnap kapott csomagot pénz és nempénz tartalommal a markába
nyomoritani: «itt van, tessék; a becsületszavamat pedig viszem
vissza» s aztán nem várni, hogy az érdemes úr mit felel rá? hanem
szaladni a sárkány barlangjából, mint a kit a lidércz kerget.</p>
<p>Onnan azután sietett Biróczyhoz. Úgy esett be hozzá, mint a ki
most úszta át a Dunát, s maga is örül neki, hogy nem veszett
bele.</p>
<p>– No, itt vagyok! Parancsolj velem. Vigy a hová akarsz.</p>
<p>Biróczy igazi örömmel szorítá barátját kebelére. Ő tudta, hogy
honnan menekült az most meg?</p>
<p>A közben megérkezett a trombitás is. Hát még az hogy örült a
viszonttalálkozásnak! Nem titkolá előtte, hogy «egészen más vagy
most, mint reggel voltál!»</p>
<p>Ismét a régi vagy!</p>
<p>Délben a három fiú együtt ebédelt a Griffben, Kálmánt nem
bocsáták el többé kezeik közül. Délután pedig egyenesen Korcza
úrnak szolgáltatták ki. Nem lehetett neki többé elveszni. Korcza úr
pedig, a mint megérté <span class="pagenum"><a name="Page_243" id=
"Page_243">-243-</a></span> Biróczytól a helyzetet, rögtön gálába
csapta magát, s vitte Kálmánt a herczegnőhöz, hogy bemutassa őt
neki; egyuttal, mint a Decséry család jószágigazgatójának, magának
is volt közlendője a herczegasszonynyal.</p>
<p>– Én leszek a dominus frater tolmácsa; dominus frater pedig az
enyim, s ha valahol belerekedek a német szóba, rántson ki.</p>
<p>A német discursus Korcza úrnak gyönge oldala volt; Decséryéknél
pedig az a családi idioma, a gondolatoknak egymással való
közlésére. Magyarul csak a nagyapa beszél: a főispán is vagdal
hozzá, ha rászorul; de erősen idegen kiejtéssel s törve a szót. Az
ifjabb családtagok épen nem ismerősek a magyar nyelvvel.</p>
<p>A Decséry palota Pest városnak azon részében épült, a hol még
akkor csak kertészlakok álltak; kettős szárnyú egyemeletes épület;
nyilt, vasrácsos udvarral, s hátul nagy kerttel. Még akkor nagyon
poros ut vezetett odáig. S a ki nem bérkocsin ment, (pedig hát arra
ki pazarolná a pénzét?) annak a kapuhoz érve, elő kellett vennie a
zsebkendőjét s leverni a csizmáiról a port. A sárga csizmát már nem
viselték; a fénymáz fel volt találva s a csizmát bizony le kellett
porolni, mielőtt a kastély keményfa lépcsőin felhaladt volna az
ember.</p>
<p>A herczegnő kevés cselédet hordott magával; nagyon takarékos
volt. Mikor pesti kastélyában megszállt, a házmester leányát
rendelé fel szobaleányul; egyetlen inasa volt az előszobában, ebből
állt az egész cselédség. Azonkivül rendelkezésére állt a juratus,
kinek egy földszinti szobában volt a lakhelye.</p>
<p>Korcza urat és védenczét nagy várakoztatás nélkül bebocsátá az
inas a herczegnőhöz, ki gazdálkodásból egyetlen szobát tartott
elfoglalva keresztülutaztában. Többet füteni költségbe került
volna; pedig a vastag, nyirkos falazatu kastély termei, örökké
csukott redőnyeikkel, csak derék nyáron melegesznek be
maguktól.</p>
<p>Itt a kis szobában fogadta el a tisztelgőket a herczegasszony.
<span class="pagenum"><a name="Page_244" id=
"Page_244">-244-</a></span> Korcza urat régen ismeré már s Jenőyt
hallotta emlegetni. Nem voltak előtte ismeretlenek. Ott volt az
unokája is, kit szintén bemutatott.</p>
<p>A herczegnő kövér, elhizott asszonyság volt, erősen fehér
arczszinnel, s csigákba szedett szürke hajfürtökkel. Tekintete
méltóságot és jóságot sugárzott, meglátszott rajta a vágy, mindig
jót tehetni, csak pénzbe ne kerüljön. Minden szónál nagy nehéz
lélekzetet szokott venni, úgy hogy az ember megsajnálta, mikor
beszélt: azt kellett hinni, hogy az neki igen nagy fáradságba
kerül.</p>
<p>A herczegnő csókolásra nyujtá az uraknak félkeztyűbe álczázott
kezét s könnyü kézmozdulattal inte unokája felé: «Dorothea grófnő»,
hogy annak is meghajtsák magukat.</p>
<p>Valóban herczegi bátorság kell hozzá, hogy valaki a leányát
Magyarországon Dorottyának merje kereszteltetni, a hol Csokonay
gúnyhőskölteménye e nevet oly csihéssé tette; ámde híhatnák a
grófnőt akár Medusának vagy Hecaténak, azért ő ezzel a névvel is
bámulatra méltó szépség volna.</p>
<p>Mintha elefántcsontra volna festve; halavány arcz, alig látszó
incarnattal, körülfogva aranyfényü, dusgazdag hajfürtökkel, miknek
pompáját az egyszerű fonadék csak növeli. Szemöldei és szempillái
csaknem feketék; alattuk nagy kék szemek: nem azok az unalmas
buzavirágszin kékek, hanem a mély tengerszem kékségéből valók.</p>
<p>Hát az ajkak? Azok a parányi, rózsaszinü csigák. Vajjon mire
használja őket? Vajjon azok a madonnaarczok szoktak-e enni? vagy
ajkaikon át is csak égi malaszttal élnek?</p>
<p>De bizony beszélni is használja e finom ajkakat s midőn Kálmán
azt kérdi tőle:</p>
<p>– Comtesse, wie lange werden Sie in Pesth verbleiben?</p>
<p>Szelid mosolygással felel:</p>
<p>– Morgen reisen wir ensemble!</p>
<p>«Ensemble!» Milyen bűbájos szó! Lehet-e ennél gyönyörteljesebb
szó a világon? <span class="pagenum"><a name="Page_245" id=
"Page_245">-245-</a></span></p>
<p>Erről azután rájött a beszéd arra a tárgyra, hogy nem fél-e a
grófnő az alföldi pusztákon utazni? nem tartja-e kellemetlennek a
hosszú ut fáradalmait? és erre mind az volt a válasz, hogy hiszen
«ensemble» utazunk; ott lesz az, a ki bennünket véd és ápol.</p>
<p>Kálmán el volt ragadtatva e csodaszép ajkak minden szavától,
mely gyönyörében csak Korcza úr háborította meg koronkint, ki is a
herczegnővel folytatott párbeszédben minden lépten belerekedt s
akkor aztán egy «wie heiszt man?» interpellatióval fordult
Kálmánhoz segélyért. Nagy munka volt az neki! A herczegnő ama
bizonyos kereszt ügyében akart ügyvédétől utasításokat nyerni s
nagy önuralkodásába került nem kaczagni a szeme közé, mikor
ilyeneket mond neki Korcza úr egész komolysággal: «man musz dasz
Kruczifix neu versakramentiren lassen» (értsd: «ujra
beszentelni»).</p>
<p>Mikor aztán a herczegnő felkeléssel jelt ád a továbbmehetésre,
Korcza úr olyan jól érzi magát, mint a rossz diák, a ki az
examentből megszabadult; Kálmán pedig egészen fel van
magasztalva.</p>
<p>Ez az «ensemble» szó ezekről a szép ajkakról egy uj világot
nyitott meg előtte. Mint a hogy a szegény bűnös lélek előtt, az
angyal hivására megnyilik a mennyország.</p>
<p>Mikor a lépcsőkőn lehaladva, Korcza úrtól bucsut vett, kétszer
is megcsókolta principálisa orczáját; pedig biz az nem arra való
volt. Könyjei hullottak, mikor megköszöné neki iránta tanusított
szivességeit; a minek azután Korcza úr így nevetett, hogy neki is
csupa köny lett tőle a szeme.</p>
<p>– Jó fiú volt, fráter! monda, megölelgetve Kálmánt. Nagyon
szerettem frátert. Csak a főispánnak is kedvében járjon. Az nagyon
sokat fog tehetni önért. Eddig is nagyon szeretik. No csak haladjon
előre. Ha legközelebb találkozunk, én legyek az, a ki önnek
alázatosan fog könyörögni kegyes grátiájáért.</p>
<p>A fiskális aztán átadta Kálmánt Biróczy kezeibe. A kis
<span class="pagenum"><a name="Page_246" id=
"Page_246">-246-</a></span> sánta meg a trombitás egész éjjel nem
hagyták őt magára. De pedig már fölösleges volt a strázsálás. Fogva
volt ő jobban minden börtönnél, bilincsnél, egy kimondott szónak
varázsával, elmerülve, elsülyedve tengerszem kékségü szép szemek
örvényében.</p>
<p>Az a másik asszony el volt feledve nála!</p>
<p>Másnap korán hajnalban előjárt a nagy utazó batárd, mely elé
négy posta lovat fogott be a császári egyenruhás postakocsis; a
juratusoknak segíteni illett a felmálházásnál. Az ódivatu ablakos
hintónak hátulja, teteje felcsatolt bőröndökkel, dobozokkal lett
megrakva; olyan volt az, mint egy bárka, mely az özönvizet meguszni
készül.</p>
<p>Reggel négy óra volt, mikor a herczegnő és Dorothea a kastély
emeletéből lejöttek. Az inas czepelte utánuk uti táskáikat. Kálmán
és Biróczy a hintó ajtajánál vártak reájuk. Kálmán fringia kardját
tartotta kezében, Biróczy nagy ostentatioval engedett felöltönye
zsebéből két pisztoly agyat előtolakodni. Biztató előkészületek egy
alföldi utazáshoz azokban az időkben.</p>
<p>A herczegnő jó reggelt kivánt nekik; megkérdé, hogy
reggeliztek-e már? nem bánta akármit felelnek rá. Kálmán serényen
nyujtá eléje kezét, hogy a hintóba felsegítse a kettős lépcsőfokon;
azután a comtesse lebbent fel, a hátulsó ülésben nagyanyja mellett
helyet foglalva. Következett Biróczy, szemközt jutva a herczegnővel
az első ülésben, míg Kálmánnak a negyedik üres hely kinálkozott, a
hol térd térdet ért Dorothea grófnővel.</p>
<p>Az inas becsapta az üveges ajtót; a postakocsis belefujt a
trombitába s a nehéz bárka megindult a város sorompója felé,
kegyetleneket zökkenvén a primitiv alkotásu kövezeten.</p>
<p>Szép tájai vannak a szivnek! Csakhogy változik bennök a
világítás. Egyszer a hold ábrándos ezüstje dereng fölöttük, másszor
az éjjeli égés tűzfénye, néha az életadó, meleg nap. <span class=
"pagenum"><a name="Page_247" id="Page_247">-247-</a></span></p>
<p>A rózsaszinü álomnak vége volt. Kálmán nem érzé többé sem a
szenvedélyt, sem a féltést, sem a gyönyör emlékét, sem a kínt: álom
volt ránézve az egész. Gonosz álom, a melyre azt mondjuk: jó, hogy
csak álom volt!</p>
<p>A mi szivének világát bearanyozta most, az volt a nap. Maga az
életadó nap, egy szűzi halovány arcz!</p>
<p>Milyen boldogság egy ilyen bárkában utazni, mely mindenkit olyan
közel hoz egymáshoz; naphosszant kényszerülve vannak szemközt ülni:
minden uj tárgya az utnak alkalmat ad uj beszédet kezdeni. Kálmán
magában azt kivángatta, hogy bárcsak valami regényes, kalandos
veszedelem támadna valahonnan, a miből ő vitézül kiszabadíthatná
utitársnőit. Fájdalom, a sors oly mostoha volt, hogy ezt a
kivánságát teljesítetlen hagyta. Nem támadták meg rablók a hintót;
nem ragadták el szilaj paripák; nem borult föl vele a tiszarévi
komp; s így nem adatott meg neki az alkalom, hogy vitézlő harczban
megvivhasson, s habok árjában meguszhasson bámulatának tárgya
előtt. Annál több alkalma akadt kitüntethetni szolgálatkészségét az
állomásoknál, midőn az előfogatot kellett kisarkalni, birákkal,
kocsisokkal perlekedni, vendéglősöket tiszta szobák, tiszta víz s
más egyébb lehetetlenségek előállítására kényszeríteni. Ezekben
Kálmán szokatlan erélyt fejtett ki: Biróczy bámulatára.</p>
<p>– Soha sem hittem volna, hogy te pörölni is tudsz!</p>
<p>Haj, mihez nem tud az ember, ha a nap rásüt?</p>
<p>Délután egy végtelen sik, unalmas rónán döczögött végig a bárka.
Az idő meleg volt. Kálmán egy ideig magyarázta a comtessenek a
délibáb tengerében uszó szigeteket, tündérmeséket gondolva ki
hozzá, egyszer aztán azt vette észre, hogy az elefántcsontra
festett szent kép a tündérmeséken elaludt.</p>
<p>A herczegnő régen tette azt. Az egész uton mindig
szunyókált.</p>
<p>Egyszer aztán Dorothea is hátrahajtá szép fejét a hintó puha
támlányára s elszenderült. <span class="pagenum"><a name="Page_248"
id="Page_248">-248-</a></span></p>
<p>Kálmán ott maradt «egyedül», néma bámulatát az átszellemülésig
kielégíteni.</p>
<p>Belenézhetett a napba.</p>
<p>Most látta még csak, minő földöntúli tüneménynyel van
találkozása. A halvány tündéracz ragyogni látszott a körüle ömlő
glóriától. Egy elszabadult hajfürt nehány szála csiklandani
látszott az orczáját: oh, hogy azon segíteni nem volt szabad! A
parányi nyitva feledt ajk valamit látszott suttogni álmában: oh,
hogy azt meghallani nem lehetett!</p>
<p>A hintó gördült a szikfüves pázsiton, lekerülve a döczögős
országútról a gyepesült kerékvágásba, az előfogat csengetyűje
egykedvűen csilingelt; a távolban a bölömbika búgása hangzott a
nádasokból. A két hölgy aludt, a két jurátus pedig ébren volt.</p>
<p>– Vigilasne? szólalt meg Biróczy.</p>
<p>– Non. Mortuus sum.</p>
<p>– Sub spe resurrectionis…</p>
<p>(Ez a párbeszéd magyarul így hangzik: «ébren vagy-e?» «Nem.
Meghaltam.» «A feltámadás reményében…»)</p>
<p>Miért beszéltek latinul?</p>
<p>Azért, hogy ha a hölgyek mégis nem találnának aludni!</p>
<p>Talán olyasmi volt a tárgya beszélgetésüknek, a mit a hölgyeknek
nem kellett megérteni?</p>
<p>Körülbelül.</p>
<p>Biróczy folytatá latinul.</p>
<p>– Boldog constellatió a tied.</p>
<p>– Perihelium. (Napközel.)</p>
<p>– Az enyim ecclipsis. (Mikor a hold eltakarja a napot.)</p>
<p>Ezen mosolyogtak egy kicsit.</p>
<p>Kálmán folytatta bámulatát az «alvó nap» iránt.</p>
<p>– Quanta species!… sohajtá fel Biróczy.</p>
<p>Ezért aztán kapott Jenőy könyökétől egy oldaldöfést.</p>
<p>A mit mondott, az Phædrusnak egy meséjében van; annyit tesz,
hogy «minő szépség!» hanem azután következik még egy mondás, a mi
már gorombaság: «… sed <span class="pagenum"><a name="Page_249" id=
"Page_249">-249-</a></span> cerebro caret» (De nincs veleje).
Kálmán emlékezett a folytatásra s ezért a megtorló könyöktaszítás
Biróczy bordái közé.</p>
<p>Biróczy tréfásan mentegetőzék.</p>
<p>– Azért mondanám, mert nem tud magyarul.</p>
<p>– Majd megtanul.</p>
<p>– Ki tanítja meg?</p>
<p>– Én!</p>
<p>– Magasan áll.</p>
<p>– Nőni fogok, míg elérem.</p>
<p>Hanem e vakmerő mondásnál egyszerre elakadt a szó Kálmán ajkán.
Elhült egy látománytól. Az pedig nem volt valami ijesztő látás. A
mint e szót kimondá, az elefántcsontra festett szent kép orczáin
könnyű pir hajnallott által. Talán hallá? Talán érté? Tán attól
pirult el? Ha úgy volna?</p>
<p>Kálmánt megnémítá e bűvös-bájos látvány; csábultan inte
Biróczynak, hogy ne beszéljen tovább; a figyelmeztetésre nem is
volt több szükség, mert egy zökkenése a bárkának egy árkon
keresztül ugortában, egyszerre fölébreszté mind a két hölgyet; a
herczegnő uram Jézust kiáltott ijedtében, Dorothea pedig felnyitá a
szemeit és mosolygott. Mint a hogy mosolyognak, a kik valami kedves
álomból ébrednek föl. Kálmánnak olyan jól esett, hogy ő mosolyog. S
a szép szemek aztán ismét lecsukódtak, mintha hívnák vissza a
félbeszakadt álmot.</p>
<p>Hanem a herczegnő nem hagyott többé semmi ilynemű tündéreknek
való élvezeteket meghonosulni a közös bárkában. Elkezdett beszédes
lenni, s minden szavát Kálmánhoz intézte. Meg akarta tőle tudni a
távol és közel látszó tornyok városainak neveit; az utfélen
elmaradozó kórók neveit, a légben elrepülő madarak neveit;
megismertette magát családjával; s miután kikérdezte az ifjut a
földrajzból, a természetrajzból és heraldikából, sorba vette a
bölcsészetet, történelmet, a magasabb államtudományokat s azokból
úgy megexaminálta, akár egy professor. <span class=
"pagenum"><a name="Page_250" id="Page_250">-250-</a></span>
Kálmánnak volt egyéb dolga, mint az elefántcsontra festett szent
képre áhitatoskodni.</p>
<p>S ez aztán így tartott, míg csak a decséri kastély kapuján be
nem hajtattak. Kálmánnak az volt a kötelessége, a mi a malomnak,
mikor a zsilipet felnyitják mögötte: őrölt.</p>
<p>A kastély udvarán már cseléd és tisztviselő sereg fogadta az
érkezőket. Alkonyat volt. A főispán maga a tornáczig lejött anyját
és leányát elfogadni. Volt egy feszes szava Kálmán számára is;
utasítá, hogy majd a kulcsár el fogja vezetni szobájába. Egy széles
márvány lépcsőn eltünt Kálmán elől az idáig bámult tünemény, őt
pedig Biróczyval együtt a kulcsár felvezeté egy mellék csigalépcsőn
a juratusok lakosztályába, mely egy roppant teremből, három kis
szobára volt vékony keresztfalakkal felosztva; a szobák ablakai egy
rengeteg parkra nyiltak, melynek százados hársfái épen akkor rakva
voltak virággal, mintha aranyból volnának lombjaik; s a nyitott
ablakokon át beszürődő esti lég mintha mézzel volna terhes.</p>
<p>– Nos, hát megbántad-e, hogy ide jöttél? kérdi Biróczy
barátjától.</p>
<p>Egy hosszú, forró kézszorítás volt rá a felelet.</p>
<p>Ezen az estén nem látta többé Kálmán a grófnőt. A hölgyek
fáradtak voltak, a fiatal juratusoknak szobájokba szolgáltatta fel
a szakács az úri estebédet.</p>
<p>Ah ez aztán más állapot volt, mint Korcza úrnál patvaristának
lenni. Decséry főispán jurátusai már úgy élnek, mint gróf úrfiak. A
cselédség is szokva van hozzá, hogy azokat az ifjakat, a kik ily
jogapródi minőségben a házhoz kerülnek, úgy tekintse, mint a kikből
évek mulva mind nagyságos és méltóságos s ki tudja, tán még
excellentiás urak is lesznek.</p>
<p>Kálmán úgy aludta át első álmát ebben a kastélyban, mint a ki az
igazi boldogság küszöbén belépett.</p>
<p>Másnap a reggelihez már áthivták a jurátusokat a grófi
étterembe. Tíz órakor reggeliztek, ősmagyar szokás szerint, melyet
az akkori franczia divat véletlenül utólért. <span class=
"pagenum"><a name="Page_251" id="Page_251">-251-</a></span> Jelen
volt az öreg gróf is; most is ugyanazon kék kabátban, s alázatos
fejhajtással üdvözlé Kálmán barátunkat; ki nem birt arczának
parancsolni, hogy el ne vörösödjék, mikor az a fatális «két garas»
eszébe jut. Szinte jól esett neki, hogy annál az első találkozásnál
Dorothea nem volt ott; az ő szemei nem láthatták ügyetlen
elpirulását. Később pedig nagyon szerette volna megtudni, miért
nincs ő is itt? talán rosszul lett? De nem lehetett
kérdezősködnie.</p>
<p>A reggeli után a főispán szépen kezet csókolt a herczegnőnek.
Ugyanazt tette az öreg gróf is, és az öreg jószágigazgató, s azután
a két ifju is. Az látni való volt, hogy ennél a háznál a herczegnő
parancsol.</p>
<p>Kálmán ugyan hozzá volt szokva, hogy olyan asszonyságot lásson,
a ki parancsolni tud; hanem ez még a nagymamánál is jobban ért
hozzá. A herczegnő parancsolatja nem zajos, nem heveskedő; egy
tekintet elég tőle, hogy a halandó tudja: álljon-e, vagy
menjen?</p>
<p>– Direktor úr, monda az öreg gróf, ha a herczegnőnek úgy
tetszenék, hogy ma a családi gyülésben elnököljön, sziveskedjék
uraságod az iratokat előkészíteni.</p>
<p>– Már az archivum asztalán állnak, felelt az igazgató.</p>
<p>– Meg voltam felőle győződve mondá az öreg gróf, nagy
tisztességgel.</p>
<p>Azzal ismét a herczegnőhöz fordult:</p>
<p>– Kit kíván a herczegnő a két juratus tabulæ regiæ notarius
közül a családi tanácskozmányhoz vonni, mint jegyzőt? a másik ifju
úr hadd menne addig sétálni a parkba. Talán Biróczy úrat?</p>
<p>– Nem, szólt a herczegnő, Jenőy úr jön velünk.</p>
<p>Nagy kitüntetés volt.</p>
<p>Az étteremből átmentek az archivumba, melynek ódon faragványú
tölgyfa szekrényei az ős család levéltárát őrzék, s ott egy hosszú
zöld posztóval bevont asztal mellett helyet foglaltak. A herczegnő
elnökölt s balfelől helyet mutatott Kálmánnak. <span class=
"pagenum"><a name="Page_252" id="Page_252">-252-</a></span></p>
<p>A director kibontá az iratcsomagot s egy documentumot kihúzva
belőle, elkezdé azt fenhangon olvasni. Latin okmány volt.</p>
<p>Kálmán nem hallgatta azt az okmányt, hanem rettegésteljesen
tekinte a herczegnő arczára: «vajjon érti ez ezt?»</p>
<p>Mikor az okmány fel volt olvasva, a herczegnő inte, hogy ő akar
beszélni.</p>
<p>És aztán megszólalt a legválasztékosabb classicus latinsággal, a
milyenen csak valaha férfiak beszéltek s szólt a tárgyhoz nagy
bölcsességgel és éles felfogással.</p>
<p>Kálmán azt érzé, hogy forog vele az egész hosszú asztal
köröskörül. Szeretett volna elsülyedni a föld mélységes
kebelébe.</p>
<p>Azonban ezuttal a föld alá elsülyedni Kálmánnak nemcsak nem
lehetett, de nem is volt szabad; épen olyan tárgy forogván a
családi tanácskozmány szőnyegén, a melynek előzményeit épen ő
ismeré legjobban; az a bizonyos revindikált kereszt.</p>
<p>Hazakerült már, fel is volt állítva; tiszteletére egy kápolna
emelve, mindkettő ünnepélyes beszenteltetésre vár. Elébb azonban
tanácsot kell tartani a fölött, hogy biztosítva van-e kellő
törvényes eljárással az utókor számára e visszavívott ereklye?
nehogy a hitetlenek beleköthessenek s e tárgyban Kálmánhoz több
rendbeli kérdés intéztetett, mikre meg kellett felelnie.</p>
<p>Mindenki latinul beszélt hozzá.</p>
<p>E tekintetben csak a főispán tett kivételt, kinek igen rossz
előadása volt; s ha elkezdett latinul beszélni, mikor elakadt, ott
átcsapott a németbe, s folytatta németül, míg abban is elakadt, s
aztán ismét visszament a diákba.</p>
<p>Kálmán pedig átkozta magába még azt is, a ki legelőször diák
grammatikát árult Magyarországon.</p>
<p>Még csak az az egy menedékgondolatja volt, hogy talán még is
aludtak a hölgyek akkor, mikor ő a hintóban Biróczyval
beszélgetett, s nem hallották, miről volt szó? Mert ha
meghallották, akkor meg is értették. <span class="pagenum"><a name=
"Page_253" id="Page_253">-253-</a></span></p>
<p>Ettől a menedéktől is meg lett hát fosztva.</p>
<p>Mikor a családi tanácskozmánynak vége volt, a herczegnő
feloszlatá a gyülést. Kálmánnak pedig inte, hogy maradjon ott.</p>
<p>Kálmán titkolni akarta remegését; de arcza elárulá. Nem birta
szemeit a herczegnőhöz fölemelni.</p>
<p>Mikor aztán a férfiak eltávoztak, a herczegnő lassú nyomatékos
hangon mondá latinul Kálmánnak.</p>
<p>– Non semper, qui oculos clausos habent, dormitant. (Nem mindig
alusznak, a kiknek szemük hunyva van.)</p>
<p>Kálmán arcza lángba borult e szóra.</p>
<p>Erre a herczegnő azt mondta neki:</p>
<p>«Jól van.»</p>
<p>És aztán nem beszélt hozzá többé latinul.</p>
<p>– Jól van. Legyen úgy, a hogy ön mondta. «Fel akarok hozzá
nőni!» Tehát nőjjön ön! Ez olyan devise, a mit az ir a czímere
fölé, a kinek ereje van hozzá.</p>
<p>Most azután fel merte emelni szemeit Kálmán.</p>
<p>– Lássa ön; én az olyan embereket, a kiknek erős akaratuk van,
szeretem. A merészség nemesség. Elmondok önnek egy történetet, a
mit talán hallott is már. A mostani cancellár, fiatal köznemes
korában nagybátyja házánál volt, mikor ahhoz úri vendégek érkeztek,
s nagybátyja épen vásárra akart utazni. A vendégek sajnálták, hogy
visszatartják a házi urat a szándékolt útból s az ifju unokaöcs
ajánlkozott, hogy majd ő lesz házi gazda nagybátyja helyett; mire
az öreg úr magas méltósággal mondá: «oho öcsém, addig még sokat
kell nőnöd, a míg az én vendégeimet elfogadni érdemes leendsz.» Az
ifjoncz pedig azt felelte: «és pedig lesz idő, a mikor a király
vendégeit is én fogadom el». És felnőtt odáig, a hol ezt elérte.
Most Magyarország cancellárja, s minden zászlós úr meghajolva lép
be hozzá. Látja ön maga előtt ezt az utat? Nyitva van mindenki
előtt. Csak szív kell hozzá és ész. Önről sokat beszéltek már
nekem. Beszéltessen ön magáról még többet. Én figyelni fogok önre.
A mennyit nyer <span class="pagenum"><a name="Page_254" id=
"Page_254">-254-</a></span> ön a világ előtt, annyit nyer én
előttem. Én csak kétféle embert látok meg: urat és szolgát. Önön
van, hogy milyen alakban tegye magát előttem láthatóvá? Minden más
alakban láthatatlan lesz ön előttem. Ebben a légkörben nem
játszanak regényt; senkinek sincs alkalma hozzá. Itt csak fényleni
szabad: vagy egyenruha, vagy az ész sikere által. Önben van ész,
akarat és erő; használja fel. Gondoljon ön arra, hogy én emlékezem
önnek szavaira s tán tapasztalni fogja, midőn nagy lépcsők előtt
áll, hogy egy láthatlan kéz önnek karja alá nyúl és emelkedni
segíti.</p>
<p>Kálmán annyira meg volt hatva, hogy megcsókolta a herczegnő
kezét, pedig talán etiquette ellen is volt.</p>
<p>Felelni nem tudott semmit annyi jóságra. Nem is volt szükség,
mert a herczegnő még tovább is elhalmozá kegyeivel.</p>
<p>– Önök egymás közt beszélve hibául számíták be Dorothéának, hogy
magyarul nem tud. Ennek az oka egészen a viszonyokban van. Miért
tanulta volna ezt a nyelvet? Hogy megértse, a mit a parasztok
egymás közt beszélnek. Erre semmi szüksége, mert velük nem
érintkezik. Tanácstermeinkben csak a latin nyelvet hallja.
Társaságban, közéletben, az udvarnál németül beszélnek. A külföldön
franczia a társalgás. Énekelni olaszul tanult. Ha olvasni akar,
német, angol, franczia könyvtár áll előtte. Mire használja a magyar
nyelvet? Nincs semmi, a mit megtudjon általa. Csokonai eroticumait
nem adhatom a leányom kezébe. A mit eddig magyar költők irtak, az
mind férfiaknak való. Leányokra nem számítottak. De hát én mégis
igazat adok önnek. A leányokból egyszer nők lesznek s egy magyar
férjre nézve orczapirító az, ha neje nem tudja az ő nyelvét. S
meglehet, hogy Dorothea magyar férj neje lesz. Ön azt mondta, hogy
meg fogja őt tanítani magyarul. Nem bánom. Adjon neki naponkint egy
órai oktatást a magyar nyelvtanból.</p>
<p>Kálmán azt hitte, hogy az üdvösség kapuja előtt áll.
<span class="pagenum"><a name="Page_255" id=
"Page_255">-255-</a></span> Nagy önuralkodásra volt szüksége, hogy
el ne árulja e perczben azt a gyönyört, a mi szivét betölti. Némán
meghajtá magát s miután a herczegnő inte neki, szótlanul
eltávozott.</p>
<p>Szobájába érkezve szerencsének vette, hogy Biróczyval nem
találkozott. Ez érzelemmámorban egyedül akart maradni. Ezer
fenhéjázó terv született agyában s valamennyinek a végén, mint a
Jákob lajtorjája magasán, ott ragyogott az az elefántcsontra
festett drága szent kép, a kit el kell érnie, ha még olyan magasan
van is.</p>
<p>Fényes ábrándjaiból csak az ebédrehivás zavarta fel.</p>
<p>Most már egész biztossággal lépett be a főúri terembe. Azt
hitte, otthon van abban.</p>
<p>A grófi ebédterem nagy társaság számára volt alkalmazva. A
főispán megszoká, hogy mindig hosszú asztal legyen előtte,
körülülve vendégektől, vagy családtagoktól; kevesed magával nem
szeretett ebédelni. Ha mást nem, vándorszinészeket, utazó diákokat
fogatott el az úton, azokkal pótolta ki az üres helyeket, s egy
irnokának állandó hadkészletben kelle magát tartania, hogy ha
történetesen az asztalnál tizenhárman ülnek, a fatális számot
tizennégyre emelni segítsen.</p>
<p>Maga a család és hozzátartozandói is nagy számot adtak ki.</p>
<p>Az asztalfőt elfoglalta a herczegnő; mellette ült az öreg úr
jobbról, balról a főispán, az öreg úr mellett Dorothea grófnő, az ő
kegyencze, a mellett Zuzanne kisasszony, a herczegnő
társalkodónéja; a főispánon túl a három kis grófocska: tíz, nyolcz
és hat éves úrfiak; mellettük pater Demsus, a fölkent fejű nevelő,
azokkal szemben azután a két jurátus, Kálmán Zuzanne mellett, az
asztal végén pedig monsieur Henry: a franczia tánczmester. Ezuttal
épen tizenketten voltak.</p>
<p>Ez a monsieur Henry pedig szerecsen volt.</p>
<p>A legtökéletesebb néger arcz, lapos orral, vastag ajkkal, eleven
szemekkel, kondor gyapjú hajjal. <span class="pagenum"><a name=
"Page_256" id="Page_256">-256-</a></span></p>
<p>Hanem azért ő volt a társaságnak a lelke.</p>
<p>A mint pater Demsus elmondá az asztaláldást, melyet a többi
családtagok állva és kezeiket összetéve hallgatának végig, monsieur
Henry vágta a legájtatosabb képet s oly nagyot fohászkodott, a
milyent csak egy igazi franczia igazhívő fohászkodhatik, s a mint
az amen kimondatott, olyan jó kedvvel vágta le magát a karszékbe s
kapott a kanálhoz, a milyenre csak egy igazi franczia képes.</p>
<p>Kálmán is utána mondta az ament. S úgy tetszék, mintha azon a
hosszú fényes Jákob lajtorjáján ez lett volna az első hágcsófok.
Még soha sem imádkozott életében latinul. Most először.</p>
<p>Akkor aztán megeredt mr. Henry espritje, s tartotta élczekkel és
adomákkal mind végig a társaságot.</p>
<p>Kálmánnak pedig nem voltak fülei a tánczmester élczei számára,
csupán szemei: Dorotheát lopva bámulgatni; a ki viszont fel nem
emelé a szemeit soha a tányéráról, s fejét félre nem fordítá az
egész ebéd alatt.</p>
<p>Mr. Henry pedig több ízben intézé szavait «monsieur
Clamant»-hoz, a hogy ő Kálmánt czímezte; (soh se tudta senkinek a
nevét megtanulni,) de attól feleletet nem kapott. Kálmán
aristocrata volt már. – Ebéd után pedig Biróczyval kisétálván a
parkba, a sánta Asmodeus ilyen észrevételekkel gazdagítá Kálmán
ismereteit:</p>
<p>– Hallod-e, én már ezt az egész házat kiismertem. Itt a
legnagyobb úr, a kié minden, az öreg Decséry; de az senkinek sem
parancsol. Ennek parancsol a fia, a főispán. A herczegnő, az
parancsol mind a kettőnek. A herczegnőnek parancsol föltétlenül
pater Demsus, a nevelő. Ő nevelőségére nagy befolyást látszik
gyakorolni Zuzanne kisasszony; s viszont Zuzanne kisasszony ennek a
francziába ójtott négernek a præstigiuma alatt látszik állani.
Azért, ha ennél a háznál előre akarsz menni, azt tanácsolom, hogy
járj a kedvébe ennek a szerecsennek.</p>
<p>Kálmán azt felelte neki rá, hogy «nagy bolond vagy!» s hátba
ütötte jól ezért a bolond tanácsadásért. <span class=
"pagenum"><a name="Page_257" id="Page_257">-257-</a></span></p>
<h2>A MESSZELÁTÓ CSALÁD.</h2>
<p>Könnyű a regényirónak, mert ez azt irhatja, a mi neki tetszik;
de nehéz a történetirónak, mert ennek azt kell irnia, a mi igaz. A
mai realisticus korban pedig már azzal sem elégszenek meg, ha
valamit hiteles okiratokkal megerősítve bizonyítunk, hogy
valósággal megtörtént; még azt is megkivánják, hogy felvilágosítást
adjunk róla, miszerint az a mechanica, chemia és electromagnetismus
szabályai szerint lehetséges is volt, hogy megtörtént legyen.</p>
<p>A régi módi spiritus familiarisok nem segítenek ki többé. A
«véletlen» nem fogadtatik el a forgalomban, s a «szerelem»
megengedtetik ugyan, de a genesisére nézve alapos indokolást
vár.</p>
<p>Az a kérdés, hogy mi oka lehetett a Decséry családnak a
«véletlen» és a «szerelem» csillagképleteinek a maga egét
megnyitni?</p>
<p>Hogy Kálmán gazdag család örököse, az nem elég indok. A
Decséryek mégis ötszörte gazdagabbak és rangjuk magasabb.</p>
<p>Kezdjünk az analysishez.</p>
<p>A Decséry grófok egy «messzelátó» családot képeztek.</p>
<p>A «messzelátás» ezuttal magasabb értelme a speculátiónak.</p>
<p>A messzelátás, vagy mondjuk, hogy speculátió, saját benszületett
ösztönt és tehetségeket kiván. A kibe ez beleszületett, az annak
minden körülményben hasznát veszi.</p>
<p>A Decséry családnak minden tagja: örege, kicsinye ilyen
messzelátási tehetséggel van megáldva (talán még Dorotheát vegyük
ki).</p>
<p>Már a kicsi grófoknál is megvan az. A majoresco igen ájtatos,
imádkozni szerető fiu, ki mindennap ministrál a családi kápolnában,
mikor pater Demsus misézik és áhitattal <span class=
"pagenum"><a name="Page_258" id="Page_258">-258-</a></span> viseli
a csipkés choral inget a veres zubbony felett. A másodszülött
gyönge félénk gyermek, ki megijed a puskalövéstől, s kit a
legkisebb szülött is megtépász, mihelyt a nevelő szeme nincsen
rajta; a legkisebb gróf egy mérges verekedő kis myrmidon, ki mind a
két bátyjánál vitézebb, s tűzzel és késsel játszik.</p>
<p>Hanem azért mind a hárman tudják már és előre beszélik, hogy a
legkisebb, a melyik olyan mérges és vitéz: az lesz pap. Lesz belőle
püspök. A másodszülött, az a félénk: az lesz katona. Lesz belőle
generális. A legelső, az az ájtatoskodó pedig: a jövendő főispán.
Már ilyen kicsiny korukban tudnak a hajlamaik ellen való pályákra
spekulálni.</p>
<p>Az öreg apa nevezetes acquisitor. Ő uradalmakra spekulál. Óriási
vagyont szerzett össze ezen az úton. Elád, cserél, újra vásárol,
zálogba vesz, auctiót ád, virtualitásokat vásárol, impetrál,
kiváltogat, commassál, ismeri az egész országban létező nagy
földbirtokosok helyzeteit, előre kiszámítja, mikor kerül
egyik-másik nagy dominium kézalatti eladásra, subhastatióra? előre
készen tartja a pénzt, hogy mindenkit megelőzhessen.</p>
<p>A főispán messzelátása aztán egészen más irányú. Neki magasabb
speculátiói vannak; nem dominiumokra, de egész országra terjednek
ki: s ebben anyja, a herczegnő a vezetője.</p>
<p>Van egy magyar szó: «nexus».</p>
<p>Ez a «nexus» az egyedüli nagy hatalom a világon.</p>
<p>Uralkodók sainte alliancea, pártok, hivatalnoksereg, titkos
társulatok, ligák, jezsuiták, szabadkőműves páholyok, mind
elhalványulnak e hatalmas szó előtt: «nexus».</p>
<p>Ott ül az a birói székben, ott szavaz az urnánál, ott suttog a
boudoirban, ott szónokol a hordó tetején, ott tanácskozik a zöld
asztalnál, ott lovagol a hadsereg előtt, ott nyitja az
audientia-termek ajtait, ott informál a ministereknél, ott tánczol
az udvari bálokban, ott vezeti a menyasszonyt az oltár elé; szerez
mindent, a mit <span class="pagenum"><a name="Page_259" id=
"Page_259">-259-</a></span> ember vágya kíván: pénzt, rangot,
hivatalt, szerelmet, érdemjeleket, kedvező itéletet, népszerüséget;
s kisegít minden bajból; ez a «nexus».</p>
<p>Ennek a nexuscsinálásnak a titkával birt a herczegnő s ő utána
fia, a főispán.</p>
<p>Összeköttetéseik hálózata magában foglalt minden számitásba
vehető kört; a császári és nádori udvartól kezdve a megyei
zöldasztalokig.</p>
<p>Egyik intézménye a nexuscsinálásnak volt a családnál a jurátusi
rendszer.</p>
<p>A «jurátus» valami mythologiai személy volt, a kinek létezését
még majd utoljára el sem hiszik.</p>
<p>A húsz éves fiatal jogtudós gyereket egyszerre megteszik olyan
nagy úrrá, a kinek szabad volt kardot viselni az utczán, szabad
volt belépni a királyi kuria titkos tanácskozásainak zárt ajtaján,
s feljegyezi az előadottakat; a ki leülhetett a királyi személynök
asztalához, s tánczolt az udvari bálok grófnőivel; a kinek
bizonyságtétele egymagában annyit ért a törvény előtt, mint a
szolgabiróé és esküdté együtt, a kinek joga volt pecsétes levéllel
berontani a nemesi udvarra s annak birtokosát evocálni, megcitálni,
admoneálni, inhibeálni, s szükség esetén a pecsétes levelet annak a
kapujára hivatalosan kiszegezni; sőt a kinek még az 1723-dik 50. t.
cz. országos fizetést is rendelt; s a kinek mind ezekért kemény
esküvést kellett letennie, hogy méltóságát híven viselendi, s a
nagy titkokat, miket megtud, el nem árulandja.</p>
<p>Ez így tartott egy esztendeig.</p>
<p>Akkor aztán letette a censurát, megkapta a diplomát s azzal vége
volt a dicsőségnek, letétették a kardját, becsapták az orra előtt a
kuria tanácstermének az ajtaját, eltették a székét a királyi
személynök asztalától, megszünt a méltóság, a fizetés és a
dicsőség, s mehetett vissza megint szegény ördögnek, a kinek ugyan
szépen kell könyörögnie, hogy az emberekkel sürűn benőtt világban
neki is szorítsanak egy kis helyet. <span class="pagenum"><a name=
"Page_260" id="Page_260">-260-</a></span></p>
<p>Tehát ilyen ideiglenes nagyságokat szokott maga mellé szedni
Decséry főispán kettőt, hármat, néha többet is; a kiket aztán másik
évben megint mások váltottak fel.</p>
<p>Neki, mint főispánnak, ugyan szokásosabb lett volna a sok
jurátus helyett egy titkárt tartani, s alacsony gondolkodású
emberek azzal rágalmazták, hogy azért követi ezt a rendszert, mert
a titkárnak fizetést kellene adni, a jurátusnak pedig csak ellátás
kell; hanem ez tévedés volt. A főispánban és egész családjában volt
ugyan nagy adag takarékosság; de a jurátusi rendszer ő nála
messzebb látó terv volt.</p>
<p>Ő kiszemelte magának az ország fiatalai közül azokat, a kik ész,
vagy birtok szerint nagy reményekre jogosítottak s azokkal úri
házában úgy bánt, mint saját gyermekeivel. Nem! Jobban, mint
emezekkel. S az ifju kedély háládatos. A legelső benyomások örökké
megmaradnak benne.</p>
<p>Mikor az év beteltén egy jurátus megvált a grófi háztól,
öntudatlanul vitte magával azt a láthatlan, de elszakíthatlan
fonalat, a mely őt kötve tartja hozzá.</p>
<p>Aztán a főispán jurátusai nem mentek vissza szegény ördögöknek,
kik könyörögnek egy kis helyért a világban. Tapasztalhatták, hogy a
mint kiléptek a világba, mingyárt találtak ott valami üres helyet a
maguk számára, s az a hely egyre tágult, emelkedett.</p>
<p>Ilyen formán lassankint minden körbe elhatoltak a láthatlan
fonalak, mik a Decséry háznál folynak össze: az ő pártfogoltjai,
lekötelezettjei mindenütt jelen voltak; befolyása alá és fölfelé
mindenüvé elterjedt, s ha Decséry herczegnő valamire azt mondta:
ennek így kell lenni, az bizonyosan úgy is történt meg.</p>
<p>Ekkor keletkezett valami, a mi még eddig nem volt. Valami új,
egészen névtelen dolog.</p>
<p>Nincs is a szótárban; mi az?</p>
<p>Hát például mi az: hogy mikor a csendes megyei gyűlésen a
főispán szépen kihirdetteti a patenst, egyszer csak <span class=
"pagenum"><a name="Page_261" id="Page_261">-261-</a></span> az
asztal tulsó végén feláll valaki, s azt mondja, hogy a patenst
kihirdetni törvény szerint nem szabad?</p>
<p>Vagy hát az micsoda, hogy mikor a főispán a megye határán
megjelen holmi ujonczozás és adóügy végett, ott egy marczona
alakokból álló deputátió várja, az első alak így mutatja be magát:
«én Varju vagyok», a második így szól: «én Farkas vagyok», a
harmadik azt mondja: «én Medve vagyok», s hasztalan szabódik a
megrettent főúr, hogy «kérem, én emberekhez jöttem, nem
vadállatokhoz»; azok tartanak neki egy olyan értekezést
törvényességről és alkotmányosságról, hogy a föúr a kannibálok
között szeretne inkább lenni.</p>
<p>És hát az micsoda, mikor fiatal, pelyhes állú ifjonczok
elkezdenek titkos gyülekezeteket tartani, s vajudásba hozzák
merész, teremtő lélekkel a megvénült világot?</p>
<p>Valami mozog a porban… a Spitzbergák «élő iszapja» dagad s új
alkotásra készül.</p>
<p>A világ olyanná alakul, a milyenné a fiatalságot nevelik.</p>
<p>Húsz esztendő elég egy metamorphosisra, mely egy egész országot
átváltoztat. De hátha ez a szív, mely az ifju kebel adománya, kitör
a fölötte terülő tengeren keresztül, s egy új világot tol fel a
hullámok közül, Neptun daczára?</p>
<p>Jenőy Kálmán vezérfénye volt az akkori fiatalságnak.</p>
<p>Ez oldja meg a Decséry házhoz jutását, ez az első
fogadtatást.</p>
<p>Ha engedi magát vezettetni a magasra, vezetni fogják odáig, a
hol a czél ragyog, ha nem engedi, eldobják s ott hagyják fekünni a
földön.</p>
<p>Meglássuk hát, el lehet-e fogni a meteort egy lepkefogóval?</p>
<p>Ha Kálmán az egekben képzelte, úgy Biróczy nagyon is a földön
érezte magát ennél a háznál. Talált olyasmire, a mi egy kezdő
jogtudósra nézve megbecsülhetetlen, két veszekedő társra. Az egyik
volt pater Demsus, a másik monsieur Henry.</p>
<p>Monsieur Henrynak délelőtt volt üres az ideje, a mikor
<span class="pagenum"><a name="Page_262" id=
"Page_262">-262-</a></span> pater Demsus a kis grófokat mindenféle
tudományokban oktatta; pater Demsus pedig egészen faczér volt az
esti órákban, a mik monsieur Henryt foglalták el a táncztanítással,
délelőtt tehát a szerecsen, délután a nevelő jelent meg a kertre
nyiló szobában Biróczyval disputálni. A szerecsen veszekedett vele
a nemzetisége miatt, a pap a vallása miatt: az egyik szidta a
magyart, a másik a kálvinistát. Volt pedig egy órája a délutánnak,
a mikor a nevelő is felszabadult, meg a tánczmester is; a midőn a
kis grófokat a lovászmester elvitte lovagolni; épen azon órában
ment Kálmán is Dorothea grófnőnek a magyar nyelvtant előadni: ekkor
aztán mind a két úr egyesülten rajtarontott az egyedül maradt
scytha hitetlenre s akkor aztán veszekedtek kedvükre mind a hárman,
hogy mikor Kálmán visszaérkezett hozzájuk, csak úgy csorgott az
izzadság a homlokukon. És ezt egész gyönyörrel folytatták így
mindennap.</p>
<p>A thema mindennap újból ajánlkozott.</p>
<p>A Decséry palota valódi úr-lak volt. Volt annak pompás
könyvtára, régiség-muzeuma, képgyüjteménye, a miket a gróf-főispán
maga szokott minden vendégének megmutogatni, s néha olyan kedvében
volt, hogy behivta a gyermekeket, nevelőikkel, a jurátusokat, s
magára vevén a muzeumőri szerepet, sorba magyarázgatá a becses
gyüjtemények ritkaságait.</p>
<p>Könyvtára egy egész termet foglalt el, melynek felső részét
körülfutó karzaton lehetett végig tekinteni. Mind drága bőrbe
kötött könyvek voltak a tudományok minden ágából, minden élő és
holt nemzet nyelvén, a legrégibb litteraturától a legujabbig.
Pompás diszkiadások, miknek ára ezerekbe megy; csupán fejedelmi
könyvtárak számára való ritkaságok; szem elől rejtegetett magányos
művek; óriási kötegek rézkapcsos sarkokkal; hirhedett
térképgyüjtemények; és mindezek szépen rendezve, gyönyörű
szembeötlő osztályozással; a barna bőr, ezüst nyomású sarokkal, a
vallási tartalmú könyvek; a fehér disznóbőr, <span class=
"pagenum"><a name="Page_263" id="Page_263">-263-</a></span> arany
nyomással a régi classicusok, a sárga borjubőr, veres czímsarokkal
a történelmi és jogi könyvek, a veres maroquin a szép litteratura.
Egy osztály a chinai és japáni könyvek számára, alatta a török és
arab vegyest, csillagászat, történelem és regék.</p>
<p>Mikor mindezeket végig mutogatta a gróf a bámuló ifjuságnak,
monsieur Henry azt a malitiosus kérdést ejté el:</p>
<p>– Hát a magyar litteratura osztálya melyik?</p>
<p>A gróf odamutatott egy szekrényre, melyben hosszú sor kötegek
álltak egymás mellett; felül a szekrényre irva: «Hungarica».</p>
<p>– Ah, hisz ez mind latinul van! Hát igazi magyar nyelven irott
könyvek nincsenek?</p>
<p>A gróf odamutatott egy szegletre; a karzatra felvezető lépcső
alatt volt egy zug; abba volt becsomoszolva egy nyaláb mindenféle
nyomtatvány, be sem kötve, fel sem vágva. Az volt minden.</p>
<p>Ezen a napon Kálmán mikor visszatért a magyar leczkéről, teljes
veszekedésben találta monsieur Henryt Biróczyval.</p>
<p>A szerecsen azt mondta:</p>
<p>«A magyar csak kalendáriumot csinálni való.»</p>
<p>Biróczy azt kivánta Kálmántól, hogy ezért a blasphemiáért
segítsen megdöngetni a monsieurt; Kálmán e helyett nyugodtan azt
mondá:</p>
<p>– Vous avez raison monsieur. Még ahhoz is mástól kérjük a
csillagászi kiszámítást.</p>
<p>Máskor megint a régiségtárát mutatta meg nekik a gróf. Az is
pompás gyüjtemény volt: egész kincshalmaz; mű- és szakértelemmel
osztályozva, fegyverek, ékszerek, poharak, edények, régi pénzek, ó
emlékek. A gróf nagy archæolog volt. Minden tárgynak ismerte a
korát, a készítőjét, a lelhelyét s egykori tulajdonosát.</p>
<p>Monsieur Henry aztán egyre ostromolta a grófot ilyenforma
kérdésekkel: <span class="pagenum"><a name="Page_264" id=
"Page_264">-264-</a></span></p>
<p>«Magyar munka ez a Bethlen Kata nyakláncza?»</p>
<p>«Nem; ez velenczei mű.»</p>
<p>«Hát ez a csüngős ékszer, a mit Dusán menyasszonya viselt?»</p>
<p>«Ez pedig szerb munka. A czifrázatai mutatják.»</p>
<p>«Hát ezek az abrudbányai kőfaragványok.»</p>
<p>«Ezek római emlékek.»</p>
<p>«De ez a czifra buzogány csak magyar termény?»</p>
<p>«Nem, ez cseh maradvány.»</p>
<p>«Ezeknek a huszárkardoknak a készitője csak magyar volt?»</p>
<p>«Nem; rajta a neve: «Fringia.»</p>
<p>«Ezt a szép hólyagos billikomot ki készitette Báthorynak?»</p>
<p>«Brassói szász.»</p>
<p>«Ezek a Tiszában talált rézkardok a magyarok fegyverei
voltak?»</p>
<p>«Nem. A Qvádok harczoltak azokkal.»</p>
<p>«De legalább ezek a kőbalták.»</p>
<p>«Azok a kőkor ismeretlen benszülötteinek emlékei.»</p>
<p>«Nincs a régi érmek között a hires Rákóczy fejedelemnek egy
emlékpénze?»</p>
<p>«Itt van egy, rézből.»</p>
<p>«De hisz erre is latinul van irva: «pro libertate.»</p>
<p>Ezen a napon aztán volt Kálmánnak mit hallgatni a nagy kakas
viadalon monsieur Henry és Biróczy között.</p>
<p>«A magyar nem való másra, mint gubát és kulacsot készíteni.»</p>
<p>Kálmán ezért a szóért sem hasította ketté a szerecsent, hanem
szomorún azt mondta:</p>
<p>«Vous avez raison, monsieur: ezen a földön marad emléke a
sarmatának, a quádnak, marahánnak, a rómainak, az avarnak, a
csehnek, a németnek; de annak a népnek, mely ezt a földet nagyon
szerette, semmi emléke nem marad itt.»</p>
<p>Megint másik nap a képtár miatt vesztek össze az antagonisták:
<span class="pagenum"><a name="Page_265" id=
"Page_265">-265-</a></span> a szerecsen azt állitotta, hogy a
magyar pictor csak tulipántos ládát festeni való.</p>
<p>A decsériék istállóiban gyüjteménye állt az angol, arab, norman
paripáknak. Henry magyar ló után is hiába tudakozódott.</p>
<p>«Magyar ló csak forspontnak való.»</p>
<p>Az egész gazdaságot cseh és szász gazdatisztek kezelték; a
néger-franczia hiába kérdezősködött egy magyar ispán után.</p>
<p>«A magyar csak úrnak, vagy parasztnak való.»</p>
<p>Gyakran ellátogattak a decséri kastélyba a szomszédban
állomásozó ezredek főtisztei, vidám, mulatságos férfiak.</p>
<p>Monsieur Henry hamar ismeretséget kötött velök. Tudakolá, itt
születtek-e? Jamais!</p>
<p>«A magyar vitéz csak közkatonának való.»</p>
<p>És mind ezekért a nyilatkozataiért Kálmán nem sietett a
szerecsent mosdatni; hanem ráhagyta, hogy «vous avez raison». Eddig
úgy van.</p>
<p>Csupán egy dolgotok van, magyaroknak, mondá egy este a néger,
mikor már Biróczy is elnémult a niebelungi harczban, s ezt az egyet
úgy elhanyagoljátok, pedig az egész világot meghódithatnátok vele.
Ez a minden szépet és nagyszerűt magában egyesítő, eszményi,
elragadó «magyar magántáncz.»</p>
<p>Biróczy féktelenül felkaczagott rá.</p>
<p>«Szénégetőnek tőkén a szeme!»</p>
<p>– De én komolyan beszélek.</p>
<p>– No hát tanits meg engem a magyar solora, szerecsen; hadd
hóditom meg vele a világot, henczegett a kis sánta.</p>
<p>– Oh, önt is igen szivesen: s a mi a hódítást illeti, az
tökéletes lesz, mert a komikumnak is van hóditó ereje. Hanem a kit
önnél szivesebben tanitanék meg rá, a monsieur Zseni (így szokta
kiejteni Jenőy nevét). Önnél nem veszne kárba a fáradságom. No
gondolja meg, monsieur Clamant, naponkint egy órát adhatok
ilyenkor, mikor <span class="pagenum"><a name="Page_266" id=
"Page_266">-266-</a></span> üres időm van, a grófok lovagolnak. Nem
kell érte fizetés. Majd ha ön nagy úr lesz, akkor meghálálja azt
nekem. Mert higyje el ön, hogy a mit minden iskolában tanult, nem
fogja annyira hasznát venni, mint annak a magyar eszményi
magántáncznak, a mire én megtanítom. A feje nem fogja önt olyan
magasra felvinni, mint a két lába hegyei; ha én reám bízza
azokat.</p>
<p>Kálmán tenyerébe csapott a szerecsennek.</p>
<p>– Jó. Én megtanulom öntől a magyar magántánczot.</p>
<p>Biróczy malitiosus vigyorgással sugá Kálmán fülébe:</p>
<p>– Te pajtás, nagyon is jól megtaláltad fogadni az én bolond
tanácsomat.</p>
<p>Monsieur Henry kész volt az órát is meghatározni, a mikor
Kálmánnak e nagy tudományt be fogja tanítani: délután négytől
ötig.</p>
<p>– Az nem lehet, akkor épen én adok órát a magyar nyelvből a
grófnőnek.</p>
<p>– Eh, mit tanulnak azon? Csak galuskásszájú parasztok beszélik.
Hagyjon ön fel ezzel a vesződséggel.</p>
<p>Kálmán olyat nézett erre a szóra a szerecsenre, hogy az
megértheté ebből a tekintetből a választ: «hát egy egész
mennyországért tele olyan fekete angyalokkal, mint te vagy!»</p>
<p>A négerfranczia nevetett s aztán azt mondá:</p>
<p>– No hát tanuljunk este, mikor mindenki lefeküdt a háznál, a
kerti pavillon termében.</p>
<p>Igy jó lesz.</p>
<p>De nem vesztett volna el egyet is azokból a drága magyar
nyelvtani órákból Kálmán!</p>
<p>De még csak egy másodperczet sem. Mikor felment a herczegnő
szobájába leczkét adni, az órája rendesen korábban járt, mint a
kastély órái, s mikor vége volt a leczkének, bizonyozott, hogy azok
mind nagyon sietnek.</p>
<p>Oh az olympi gyönyörűség volt.</p>
<p>Egymás mellett ülhetni a bálványozott gyermekkel; egy könyvbe
nézhetni vele és mondani ugyanazon szavakat. <span class=
"pagenum"><a name="Page_267" id="Page_267">-267-</a></span></p>
<p>Lesni ajkain a megszülető igét, tanítni ez ajkakat miként
idomuljanak, hogy a határozott magyar magánhangzókat helyesen
kiejtsék. Kényszeríteni a lesütött szép szemeket, hogy szemébe
nézzenek s találják ki gondolatait.</p>
<p>És aztán látni az elpiruló mosolyt, midőn hibát követett el az
ajk, s az elégült ragyogást, midőn helyesen talált.</p>
<p>Kálmán úgy érezte, midőn a grófkisasszony szeretetreméltó
irásgyakorlataiban kiigazította az imádandó hibákat, midőn egy
kifeledt betűt közébe szúrhatott az ő betüinek, mintha ez is a
gyönyörteljes érintkezések egyike volna, mikben a nap és a hold
találkozik.</p>
<p>Hát az nem volt-e valódi diadal, midőn a tanítvány a feladott
penzumot egy szó hiba nélkül dicsekedve mondta fel? A tantárgy,
vagy a tanitó diadala? Hogy figyelmeztetéseit emlékében tartotta?
Hogy azt a hibát, a miért egyszer megigazította, úgy igyekezett
többé el nem követni? Hogy úgy engedelmeskedett? Hogy úgy óhajtott
még többet megtudni? Hogy olyan szépnek találta mind azt, a mit
tanúlt? Hogy később nem volt már neki elég, amit tanitója bizott
rá; hévvel sietett volna előbbre, már magától érteni, már szavalni
akart, már kényszerítette magát, hogy az új nyelven beszéljen
tanitójával? Már meglepetésekre készült.</p>
<p>Nem egy neme-e ez a szerelemvallomásnak?</p>
<p>Kálmán pedig szerelmes volt a tantárgyba is, meg a tanitványba
is.</p>
<p>A legkomolyabb illem határai között folytak le a tanórák. A kis
iróasztallal szemközt ült a herczegnő maga az egész leczke alatt és
kötött.</p>
<p>Rettenetesek a nők, a mint ez a négy öklelő szurony egyre vaczog
a kezeik között, s aztán máshova vigyáznak. Ez a legéberebb előörs.
Ha a francziák minden táboruk szélére egy kötő asszonyt ültettek
volna, soha sem lepték volna meg őket a németek.</p>
<p>Semmi gyanus szó nem mondatott s nem iratott le. Kálmán száját
már egyszer megégette az a tapasztalás, <span class=
"pagenum"><a name="Page_268" id="Page_268">-268-</a></span> hogy a
nők mindent kitalálnak. De bárgyuság is lett volna szavakkal
beszélni ott, a hol a lelkek suttogása hallik.</p>
<p>Valóban szerelem volt az!</p>
<p>Talán ez magyarázza meg azt is, hogy Kálmán oly igyekezettel
tanulta viszont a maga részéről éjfélekig a kerti pavillonban
egyedül bezárkozva a négerrel, a magyar magántánczot.</p>
<p>De az valóban eszményi szép táncz volt. Tűz és méltóság; nemes
mozdulatok és délczeg plastica, erő és kellem egyesült benne,
művészet, rászületett hivatás kellett hozzá. Ah, a kik azt most a
szinpadról látják, fogalmuk sincsen felőle, az úri termekből pedig
eltünt egészen. Még én emlékszem a korra, a melyben hódított. Az
utolsó magántánczot a komáromi főispáni beiktatás ünnepi
tánczvigalmán láttam, s a ki azt a fényes úri néptől bámulva,
pompás nemzeti viseletében, egyes egyedül kilépve a sima
parquettre, oly óriási taps mellett járta, az akkori ifjuság
büszkesége volt, Pázmándy Dénes, tíz évvel később Magyarország első
képviselőházának az elnöke, születésére: úr, Istenétől: lángész,
magától: jellem. Az ilyen látványban csak nagy urak rendezte
országos ünepélyek részesültek valaha. Most már el vannak
feledve.</p>
<p>Monsieur Henry el volt ragadtatva Kálmán előmenetelétől.</p>
<p>– Született tánczos! Valódi genie! Az ilyen tánczczal
tavernicussá lesz az ember. Ne legyek becsületes ember, ha a jövő
farsangon monsieur Clamant nem fog az udvari bálban tánczolni, s ha
nem mint kamarás jön onnan vissza.</p>
<p>Kálmán maga is érezte azt. A délczeg tánczlépés nagy előny!
Szegény tudós ember, a kinek feje egy egész könyvtár, de tánczolni
nem tanították, mikor felöltözik abba a magyar díszruhába, hogy a
méltóságos és fenséges urak előtt megjelenjék, milyen miserábilis
figura az ottan, hogy botlik el a saját lábában, hogy görbül meg a
nyaka, hátul hagyva a messze elálló aranyos prém gallért, hogy
<span class="pagenum"><a name="Page_269" id=
"Page_269">-269-</a></span> botorkál, hogy ütközik mindenkibe, hogy
reszket az ina, hogy csuklanak el térdei, hogy felejti el mind azt
a mit tud, hogy némul meg és hebeg ostobaságokat, mikor
megszólitják, és mind ezt azért, mert lábait elmulasztotta
kiképezni; míg az a másik délczeg alak, kinek minden mozdulata
festői minta: jön, lát és hódít, és okosan beszél; mert helyén van
a lába.</p>
<p>Kálmán kezdte lenézni Biróczyt, mióta ilyen magasra tanult
emelkedni (t. i. lábujj hegyeire). Biróczy észrevette a lenézést s
azzal állt boszút Kálmánon, hogy megmutatta neki, miszerint ő a két
sánta lábával mind azokat a mesterséges figurákat el tudja járni,
mikkel Kálmán olyan nagyra van, s eljárta a szokott délutáni
társaság előtt a «harangot», a «bokázót», a «kigyózót», a
«hegyezőt» a «topogót», meg ki tudná valamennyinek a nevét, s még
magasabbra fel birta hányni a lábait, mint Kálmán a «harang»-ban,
hogy a talpát meg tudta csókolni; utánozta a délczeg megállásokat,
hogy az megveszni való mulatság volt. Képzeljünk egy majmot Apollo
mozdulataival.</p>
<p>Kálmán ilyenkor veres volt mint a pulyka. Haragudott a tréfáért.
Ha a versét ócsárolták, azt megbocsátá; de ha a tánczát
paródiázták, azért dühös volt. Elnyögte, ha gunyolta előtte a néger
a magyarnak minden jó tulajdonságát; de a ki már még a magyar magán
tánczot is gúny tárgyává volt képes tenni: az ellen felforrott
nemes haragja.</p>
<h2>AZ ELSŐ «TE».</h2>
<p>Páter Demsus nagyon kedveskedni vélt a családi tanácsban azzal a
kegyes inditványnyal, hogy a keresztszentelési szertartás Péter Pál
napjára tetessék, midőn az öreg gróf nevenapja tartatik. Mint már
tudjuk, a Decséry család igen buzgó katholikus volt. Hanem azért ez
az indítvány még sem talált pártolásra. A herczegnő kimondta
<span class="pagenum"><a name="Page_270" id=
"Page_270">-270-</a></span> kereken: «a mikor az én Pálomnak a
névünnepe van, akkor senkinek másnak ünnepe nem lehet, akkor
egyedül az én Pálomnak van nevenapja».</p>
<p>A családiasság még a buzgóság fölött is uralkodott; ez még a
spekulácziónál is erősebb volt a Decséryek közt.</p>
<p>Minden ismerősük tudta felőlük jól, hogy vendéget az év minden
napjain szivesen látnak, csak a családi névnapokon nem: akkor
zárvák a kapuk, s a portás azt mondja az érkező idegennek, hogy
senki sincs itthon. Akkor egyedül szeretnek lenni: épen csak
azoknak a társaságában, a kikkel mindennap együtt élnek.</p>
<p>És ez igen megmagyarázható különösség. A családi ünnepélyen nem
grófok, herczegnők az emberek, hanem apa, anya és gyermekek. Az
öreg excellentiák csak úgy szeretnek szabad folyást engedni
örömkönyeiknek, mint a közönséges emberek, s a kis grófok csak úgy
belesülnek a köszöntőbe s csak úgy összekapnak az ajándékon, mint a
szegény ember fiai, s a kik egymást szeretik, csak úgy megcsókolják
ilyenkor egymást, mint más jámbor ember.</p>
<p>S mind ez nem úri dolog; nem idegenek számára való látvány. A
névnap a grófi kastélyban zárt kapuk mögötti nap.</p>
<p>Azért azon a napon még a püspököt sem fogadják vendégül. A
keresztszentelés marad István király nagy ünnepére.</p>
<p>A Pál napi ünnepély kezdődik egy ájtatos misén a kastély
kápolnájában, a herczegnő maga adja elő az orgonán Haydn gyönyörű
szép hangzatait.</p>
<p>A kápolnából egyenesen az öreg apa termébe vonul a család, a
herczegnő megcsókolja férjét, a főispán és az unokák sorba kezet
csókolnak neki, s azután magára hagyják. Az öreg úr egy óra hosszat
imádkozik egyedül. Akkor kinyitja szobáját és szabad bejönni.</p>
<p>Elébb a herczegnő és a főispán röviden és halkan sok számos évet
kivántak az öreg úrnak, azután jött pater Demsus a három
növendékével. <span class="pagenum"><a name="Page_271" id=
"Page_271">-271-</a></span></p>
<p>A legnagyobb gróf fiú római tibicennek volt öltöztetve, nagy
karikára hajtott aranyozott kürttel a vállán, a középső schweiczi
Senner-bubnak, aranyozott kaszával, a legkisebbik velenczei
gondolierenek, aranyozott evezővel a kezében.</p>
<p>A tibicen római nyelven tartott hexameter szónoklatot
nagyatyájához, melyből pater Demsus sugásának segélyével
közbámulatra szerencsésen partra is jutott. Ugyanazon szónoklatot
irásban is átnyujtotta a paterfamiliasnak. De sem római szóval, sem
irásban nem adta okát, hogy mért van a nyakában az a nagy kürt?</p>
<p>A schweiczer elmondá németül a kétségkívül igen szép verseket, a
mikből egy szót sem lehetett hallani, a nagy elérzékenyedés miatt.
Az átnyujtott irat bővebb felvilágosítást adott. Hanem a felől az
sem mondott semmit, hogy minek az a kasza a kezében?</p>
<p>A gondoliere azonban annál hatalmasabban elpattogtatá a maga
verseit Petrarca classikus nyelvén, még az evezővel is hadonázott
hozzá; hogy csupa megenni való volt. Hogy minek nála az az evező,
majd megtudjuk talán később.</p>
<p>Az öreg gróf nagyapói gyönyörüséggel fogadá mind a három
felköszöntést. A tibicennek azt mondá: «ago gratisa dilectissime
domine; – a schweiczinak: «danke für die Güte, mein Herr»; a
gondolierenek pedig: «bravissimo signore».</p>
<p>Ekkor a herczegnő eléje vezette Dorotheát. Ez már nagy volt
arra, hogy verseket szavaljon névnapi köszöntőül, nem hozott
magával semmi papirost. Fehérbe volt öltözve, elől gyöngysorokkal
kifüzött vállderék simult pálma-termetéhez, s két tömött
hajfonadéka, rózsaszinü szalagok közé füzve volt hosszan leeresztve
hátul. A szép halavány arcz mosolygott.</p>
<p>Az öreg úr két keze közé fogta szép unokája karcsu derekát, ugy
nézett az arczába; azután megforditá s gyönyörködött hosszú
hajtekercseiben, még a piros szalagot is megnézte. Tetszett neki az
nagyon. <span class="pagenum"><a name="Page_272" id=
"Page_272">-272-</a></span></p>
<p>– No hát te mit tudsz? – kérdezé ezután tőle a család szokott
nyelvén németül.</p>
<p>Arra aztán a fehér liliomszál odaborult a keblére s már nem
mosolygott, de a helyett elpirult, mintha ahhoz, a mit mondani fog,
szin is egészen más illenék, s szép csengő hangon mondá nagyapjának
magyarul:</p>
<p>«A jó Isten tartsa meg édes nagyapámat sok esztendőig minekünk
és szeressen minket, a hogy mi szeretjük.»</p>
<p>Az öreg gróf ajka és szeme nyitva maradt a bámulattól; a
meglepetés hihetetlen volt előtte. Elébb nevetni készült, aztán a
köny kicsordult szeméből, utoljára mindkét karjával odaszorítá
keblére szép unokáját s szőke fejét összecsókolgatva rebegé:</p>
<p>– Az Isten áldjon meg «Tégedet» kedves kis leányom.</p>
<p>A herczegnő tapsolt örömében, a kis gróf fiúk bámultak, a
szerecsen tánczmester azt sugá Biróczynak, hogy így persze sokkal
szebben hangzik ez a nyelv, mintha a béresektől hallja az ember. Az
öreg gróf pedig azután is csak fogva tartá Dorotheát, s kezdett
vele beszélgetni, a lányka felelt neki mindenre magyarul, okosan,
meggondoltan, s a míg magyarul beszélt, folyvást piros volt. (A
minek különben természetes okai vannak.)</p>
<p>A főispán közbeszólt.</p>
<p>– Bizony jobban beszéli a magyarul, mint a nálamnál.</p>
<p>Az öreg gróf ránézett a fiára s azt mondá:</p>
<p>– Tapasztalom.</p>
<p>A főispán híres vadász volt a nyelvtani bakok meglövésében.</p>
<p>– Hát aztán ki tanított meg «téged» magyarul? tudakozá
unokájától Pál gróf.</p>
<p>Erre a piros arczu szűz még jobban elpirult s alig hallhatón
suttogá:</p>
<p>– Jenőy úr.</p>
<p>Pál gróf szemei kerekre felnyiltak e névnél.</p>
<p>– Jenőy úr? szólt Kálmánra szegezve szemeit, s e pillanatban a
nagylelküségnek egy erős rohama támadta <span class=
"pagenum"><a name="Page_273" id="Page_273">-273-</a></span> meg
keblét. Egy szép antik óra volt a zsebében, azt kivonta oly
tekintettel, mintha azzal rögtön meg akarná ajándékozni Kálmánt. De
miután Kálmán nem mozdult a helyéből, csak ő is meggondolta magát;
megnézte az óráján, mennyi az idő s visszadugta azt a zsebébe. –
«No Jenőy úr, ezt én önnek nagyon köszönöm.»</p>
<p>Kálmán nem is kivánt többet.</p>
<p>És ezentul Pál gróf mindig tegezte unokáját. Első eset volt nála
az életben, hogy valakit «te»-nek szólítson.</p>
<p>Mindenkinek titulusa van előtte: nejét a «herczegnőnek», fiát a
«főispánnak» nevezte, ha beszélt velük; kis unokáit «dominusoknak»
titulálta; a parasztnak is azt mondta «uram», a tisztviselőnek
«tekintetes úr», a cselédségnek «monsieur» és «madame» volt a neve,
és soha senkit olyan közel nem eresztett magához, a honnan azt
lehet neki mondani: Te! – Még a herczegnő mopslijának is azt
mondta: «Herr von Kutya.»</p>
<p>És most akadt a világon egy emberi lélek, a kit az Istennel
egyenlőn szólít meg: «te».</p>
<p>Dorothea ezzel a mai nappal sokat nyert a világban Arról már
biztos lehet, hogy őt nem fogják zárdafejedelemnővé tenni, csak
azért, hogy az öcscseinek több jusson a vagyonból. És mind ez
miért? Egy bagatellért.</p>
<p>Kálmán büszke önelégültséggel gondolt rá, hogy íme ezt a mai
örömjelenetet mégis csak az ő ellesett discursusa ott a hintóban
idézte elő: neki volt érdeme, neki volt igaza. Ezt másoknak is kell
tudniok. S ha van igazság a földön, ez nem maradhat el jutalom
nélkül.</p>
<p>Lám, hogy ragad a messzelátás ennél a háznál még az idegenre
is.</p>
<p>Péter Pál napja késő estig a kellemes meglepetések napja volt.
Mindenki hosszú előkészülettel tervezte e napra, mivel
örvendeztesse meg az öreg urat, a főispántól elkezdve a szakácsig,
s viszont azután mindenki megkapta a megfelelő ajándékot, a minek
osztályozásához épen annyi leleményesség kellett. <span class=
"pagenum"><a name="Page_274" id="Page_274">-274-</a></span></p>
<p>Persze, hogy mindennek a herczegnő volt a rendezője, ő adta
mindenkinek az eszmét, mivel lepje meg az az ünnepeltet? valamint
hogy ő gondoskodott a viszonajándékokról is, mik Pál gróf nevében
kiosztattak. Mert az köztudomásu adat volt, hogy Pál gróf soha
senkinek ajándékot nem ád. Fizet a mivel tartozik, pontosan; de
ajándék, borravaló az ő markát el nem hagyta még soha. A névnapi
viszonajándékok a herczegnő gondoskodásából jőnek.</p>
<p>Este hangverseny fejezé be az ünnepélyt. A herczegnő és a
társalkodónő zongoráztak; Páter Demsus szépen tudott fuvolázni s
monsieur Henry hegedült; Dorothea grófnő énekelt.</p>
<p>Azután következett a tableau: az eleven rebus, fényes
lámpavilágítás mellett, melyet képviselt a három férfi unoka.</p>
<p>S ekkor derült aztán ki, hogy kinél mi czélra valók a jelvényes
eszközök?</p>
<p>A legnagyobb unoka a kerek kürttel egy nagy P betüt képezett; a
középső a kaszára támaszkodva egy Á-t, a legkisebb egy gondola
végén állva, egy «L» betüt. Együtt hárman a nagyapa nevét.</p>
<p>Pál gróf nagyon meg volt elégedve a herczegnő gyöngéd ötletével.
A herczegnő még most is olyan gyöngéd és szeretetteljes Pál
grófhoz, mint ötvenkét év előtt. És az nagyon szép.</p>
<p>Pál gróf sokáig gyönyörködött az eleven rébusban s végül külön
megköszönte mind a három úrnak, hogy sziveskedtek az ő nevét
képviselni, kinek-kinek a maga választott nyelvén.</p>
<p>Ez lett volna zárjelenete a családi ünnepélynek; de mielőtt a
magas uraságok felkeltek volna ülhelyeikről, előlépett monsieur
Henry, a hegedüvel és nyirettyüvel a kezében, s megkérte az úri
társaságot, hogy még néhány perczet áldozzanak fel annak a
meglepetésnek, a melylyel ő fog kedveskedni.</p>
<p>És erről már a herczegnő sem tudott semmit.</p>
<p>Monsieur Henry az állához szorította a hegedüt, neki
<span class="pagenum"><a name="Page_275" id=
"Page_275">-275-</a></span> akasztotta a nyirettyűt és egy
előjátékkal jelzé a magyar magántáncz dallamát.</p>
<p>A kiváncsian szétbámuló társaság valahonnan a háttérből Kálmánt
látta előlépni. Az ifjú ember testre öntött nyalka nemzeti ruhát
viselt, balkeze csipőjére volt téve, jobbjával egyet pödrött
bajusza hegyén, s a hegedü jelszavára elkezdé délczegen, büszkén
lejteni azt az úrnak való tánczot.</p>
<p>Elragadó szép volt, mikor ezt a nemes tánczot lejté. Gyönyör
volt nézni délczeg mozdulatait. Mint a zeneművészről mondják, hogy
«érzi» a mit játszik, ő is érzé, a mit tánczolt. Minden léptében
kifejezés volt.</p>
<p>Az öreg gróf arczán egyszerre két szokatlan tűzű piros folt
kezdett kigyuladni; a feje kiemelkedett vállai közül; fehér haját
elől fölborzolá kezével; azután felállt a székről, mellét
kifeszíté, fölegyenesedett, szemei villogtak, elkezdte a taktust
ütni a tánczhoz tenyereivel, ő is utána lejtett a félvállával a
tánczolónak, s dobbantott a lábával, mikor büszkén dobbantani
kellett s pengőtlen sarkantyúit, maga sem vette észre, hogy össze
kezdé veregetni sarkaival.</p>
<p>Általános tapsolás rekeszté be a végzett tánczot.</p>
<p>Most már Pál gróf maga ment helyébe a pirulva visszavonuló
ifjúnak. Megveregeté a vállát, aztán az orczáját.</p>
<p>És azután azt mondta neki, folyvást ragyogó orczával:</p>
<p>– Épen ezt tánczoltam én ezelőtt ötvenkét esztendővel felséges
királynénk, Mária Theresia előtt az udvari bálban. – Ön látta azt
herczegnő ugy-e bár?</p>
<p>A herczegnő érzékenyülten inte szempilláival. Talán épen akkor,
talán épen ezért a tánczáért szerette meg Decséry Pált. Veszedelmes
egy táncz az.</p>
<p>– Mikor azt a tánczot eljártam, folytatá Pál gróf, ő felsége a
királynő férje odajött hozzám; fiatal szép gyerek voltam;
megveregette az orczámat, azzal kivonta a zsebéből ezt a
gyöngyökkel rakott órát, s azt mondá nekem: «viselje ön – ennek a
táncznak emlékeül». Hát most <span class="pagenum"><a name=
"Page_276" id="Page_276">-276-</a></span> én mondom önnek: «viselje
ön ezt ennek a táncznak az emlékeül.»</p>
<p>Kálmán, ha a bécsi szent István tornyának az óráját nyomták
volna a markába, nem érezte volna azt nehezebbnek, mint ezt, a mit
most kezébe adtak.</p>
<p>Mindenki oda volt a bámulattól, s e bámulat okát ő maga tudta
legjobban megmérni.</p>
<p>Decséry Pál gróf, a ki soha senkinek ajándékot nem adott, még
csak egy pálczalovat sem vett a tulajdon unokáinak, most
megajándékozza ez idekerült fiatal embert családi ereklyéinek
legkedvesebbikével; a hármas értékű emlékkel, melyet ő maga is
fenséges kezekből kapott, kedves emlékezetü ifjúkori délczeg
tánczáért. S most odaadja azt ennek az ifjúnak, a ki épen olyan
deli most, mint ő volt akkor.</p>
<p>És egy pár szem épen oly rejtett ragyogással tekint rá e
perczben, mint akkor Pál grófra.</p>
<p>Kit ne szédítene el az ilyen diadal?</p>
<p>Mikor szétoszlott a társaság, a néger azt mondá Kálmánnak:</p>
<p>«Nos uram, hát mivel megy ön magasra, a fejével-e vagy a
lábával?»</p>
<p>Biróczy pedig kicsufolá.</p>
<p>«Bajtárs: neked csak az óráját adta oda az öreg úr; de ha engem
meglátott volna tánczolni, nekem ideadta volna magát a
tornyot!»</p>
<p>Az irigység beszélt belőle.</p>
<p>Kálmán könnyen álmodhatott arról, hogy hármat már megnyert a
partieből; az öreg grófot, a herczegnőt, és a szépek szépét. Még a
főispán hátra van.</p>
<p>De elkövetkezett az idő, hogy a legnagyobb lépést a családi
kegyben mégis csak – feje segítségével tegye meg.</p>
<p>Marcalis ülés közelgett. A főispán behivatá magához Kálmánt s
akkor elmondá neki, hogy ő bizony nincsen szokva ahhoz, hogy
beszédeket fogalmazzon, különösen az előtte nem igen tört útu
magyar nyelven; azért rábizza Kálmánra, hogy készítsen valami
megnyitó beszédet a számára, <span class="pagenum"><a name=
"Page_277" id="Page_277">-277-</a></span> a mihez egy pár eszmét
szolgáltat neki. A beszéd érthető legyen és ne nagyon czifra.
Valami furcsa szavak ne legyenek benne: nehogy úgy járjon az ember,
mint a mult megyegyülésen, a mikor az lévén a szájába adva, hogy
«nagyon kecsegtetem magam», ezt úgy ejté ki, hogy «nagyot kecseget
etem magam» erre pedig egy kortes felkiáltott: «kedves egészségére
váljék!» a felzendülő bruhahában a főispán aztán kérdezé mellette
ülő sógorától: «was hab i gsagt?» – «Du hast gsagt, dasz du an
groszen Stierl allein gegessen hast.»</p>
<p>Ez aztán a legkényesebb megbizatás s a titkok legdrágábbika.</p>
<p>Beszédet készíteni egy nagy főfő uraságnak, a mi annak eszméit
kifejezze, a mi annak belső énjét mutassa a világ előtt; és pedig
úgy, hogy azt a világ soha ki ne találja, hogy ez nem annak az
igazi énje.</p>
<p>Ez valóban a legnagyobb bizalmat föltételezi. Bűntársi részvét
egy Istennek és embereknek tetsző munkában.</p>
<p>Kálmán oly gonddal és figyelemmel felelt meg a feladatnak, mely
sokoldalu tehetségéről tanuskodék. Ez a legnehezebb munka, a mire
költői kedély vállalkozhatik. Beszédet készíteni másnak, olyat,
melyben sok szó legyen, és kevés eszme, virágok nélkül, gondolatok
nélkül, szárazon, diplomatikus tárgykerülgetéssel, üres
bombasztokkal és hivatalos applombbal. Ezt is meg tudta csinálni.
Kinjába került ugyan; de mit meg nem tesz az embernek az édes esze
a zsarnok szivéért?</p>
<p>Az elkészített beszéd megnyerte a főispán tetszését; a
megyegyülésen megéljenezték érte. A sógor azt sugta neki: «mi bajod
van ma? kezdesz okosan beszélni».</p>
<p>Kálmán barátunk a főispánnál is kegybe jutott.</p>
<p>Otthon volt már egészen. <span class="pagenum"><a name=
"Page_278" id="Page_278">-278-</a></span></p>
<h2>ARIADNE.</h2>
<p>Katinka egész nap várta, hogy Kálmán meglátogatja s hogy
délelőtt nem jött el hozzá, türelmetlen lett, kikocsizott,
elhajtatott a kávéház előtt, a hol az aranyos fiatalság ácsorogni
szokott, de ott nem látta meg Kálmánt; délután kihajtatott a
városligetbe, összejárta a csalitok összes útjait, a csendes kis
szigetbe leszállt, a hol együtt szoktak négylevelű lóherét keresni,
s fűszálakat összekötözni: lesz-e koszoru belőle? de ezúttal se
négylevelű lóherét nem talált, se a koszorú ki nem jött, se Kálmánt
nem lelte sehol.</p>
<p>Este elment a német szinházba, volt dolga a látcsövének, hogy
fölfedezze a kit keres, de ott sem látta, mint szoká, páholyával
szemközt támaszkodni elválhatlanját.</p>
<p>Akkor aztán haragosan hazament, s megtudva, hogy Kálmán egész
nap nem kereste, levelet írt neki s azt elküldte inasától Kálmán
lakására.</p>
<p>Az inas visszajött azzal a szóval, hogy a tens úr ma délután
elköltözött Korcza úrtól gróf Decséryék palotájába s azokkal holnap
reggel utazni fog falusi jószágukra.</p>
<p>Katinka összetépte a visszahozott levelet s kivitette maga elől
a vacsorát. Azt mondta, hogy verjék a szakácsnak a fejéhez; rossz
minden.</p>
<p>Azok nem verték a szakácsnak a fejéhez az ételeket, hanem
elköltötték szépen s nevettek nagyot az úrasszonyukon.</p>
<p>Óh azt Katinka nagyon jól tudta, hogy ő rajta mindenki nevet.
Imádói, védő ügyvédje és cselédei mind nevetik.</p>
<p>Föltette magában, hogy majd csinál ő mind valamennyinek egy
olyan jó tréfát, a min nem fognak nevetni.</p>
<p>Bezárkózott a szobájába s ott virradt meg felöltözötten a
pamlagán.</p>
<p>Lakásának ablakai keletre nyiltak, azokból épen a Decséry-palota
<span class="pagenum"><a name="Page_279" id=
"Page_279">-279-</a></span> kertjébe lehetett látni, melynek erre
az utczára egy magas falkerítése volt, alacsony kijáró ajtóval. A
kerten túl volt az udvar, melyre szintén be lehetett látni a
szomszéd ház emeletéből.</p>
<p>Katinka, a mint a hajnalsugár derengett a redőnyökön át, odaült
az ablakához s a szomszéd ház udvarát leste.</p>
<p>Látta, a mint a cselédek előhuzzák a kocsiszinből a hintót, a
mint felpakolják a bőröndöket, azután eléje fogják a lovakat, a
kocsis felül.</p>
<p>Ekkor aztán elővette távcsövét.</p>
<p>A kastélyból lejönnek az utazandók. Egy nehéz termetü
asszonyság, egy lepkejárásu fiatal lányka, egy sánta ember, meg egy
karcsu ifjú; óh erre ráismert minden mozdulatáról.</p>
<p>Először felül a hintóba a termetes úrhölgy, azután a leányka,
azután a sánta ember, utoljára «ő». Tehát szemközt jut a
leánynyal.</p>
<p>A kocsiajtót becsapják; a kocsis kiereszti az ostorát, a hintó
kigördül az udvarról.</p>
<p>Katinka sirt keservesen.</p>
<p>Most már megtanulta, hogy a féltékenység olyan gyógyszer, a mit,
ha a szerelmesnek szép okosan kanalankint adogatnak be, attól még
betegebb lesz; de ha egyszerre bolond fővel mind az egész
orvosságos üveggel fel találja hajtani, – hát meggyógyul tőle.</p>
<p>De hisz ő nem akarta Kálmánt meggyógyítani.</p>
<p>Már pedig itt az ellenméreg jelenlételéről is
meggyőződhetett.</p>
<p>Ettől azután nagyon fájt benne valami. Tán a szív? Nem: csak a
hiuság.</p>
<p>Az, hogy őtet most kinevetik. Mit gondol Korcza, a ki mindent
tudott, és Bálvándy, a ki büszke lesz rá, hogy puszta
megjelenésével így elkergetett egy nálánál kedvesebbet.</p>
<p>Ez a boszuság bizarr tanácsokat suttogott fülébe.</p>
<p>Az napra kiadta a rendeletet, hogy senki számára nincsen otthon:
beteg. <span class="pagenum"><a name="Page_280" id=
"Page_280">-280-</a></span></p>
<p>Pedig azért sem volt beteg; hanem levelet írt; mikor készen volt
vele, háromszoros sűrű fátyolt vetett a kalapjára, hogy senki meg
ne ismerje az utczán s maga felvitte a levelet a postára, maga adta
fel. Azt ugyan senki ki nem találja, hogy kinek írt ő most
levelet?</p>
<p>Három nap nem eresztett senkit a szine elé. Mindig beteg.</p>
<p>Bálvándy pedig mindennap kétszer hagyta ott az előszobájában
látogatójegyeit.</p>
<p>A negyedik napon aztán csodamódra meggyógyult s megengedé, hogy
látogatóit bebocsássák.</p>
<p>A legelső volt természetesen Bálvándy.</p>
<p>– Ah, asszonyom! kiálta a báró; az égre! ne ijeszgesse ön a
világot betegsége hirével. Három nap alatt egyebet sem tettem, mint
egyik orvost a másik után húztam ki a házából, követelve tőlük,
hogy mit csináltak önnel? mi baja van? – míg valamelyiktől
megtudtam, hogy veszélyes «febris acolomannicus»-ban szenved. Az
Istenért: gyógyíttassa magát.</p>
<p>– Köszönöm, már meggyógyultam, viszonza mosolyogva a hölgy.</p>
<p>– Allopathice, vagy homoeopathice?</p>
<p>– Csak paraszt-kurával.</p>
<p>– Tehát sympathetice.</p>
<p>– Nem olyan czifra ennek a neve. Valóságos parasztkura.</p>
<p>– No arra kiváncsi vagyok.</p>
<p>– Hát megismertethetem vele. Negyednapja irtam a férjemnek, hogy
jőjjön fel Pestre.</p>
<p>– Ah! Kegyed kivánja őt látni?</p>
<p>– Nemcsak látni kivánom, hanem ki akarok vele békülni.</p>
<p>– Mi czélból?</p>
<p>– Hát mi egyéb czélból, mint azért, hogy azután együtt éljünk,
mint tisztességes házastársakhoz illik?</p>
<p>– Mint tisztességes házastársakhoz illik! ez remek. <span class=
"pagenum"><a name="Page_281" id="Page_281">-281-</a></span> Kegyed
megy ő hozzá haza? vagy ő jön kegyedhez haza?</p>
<p>– Azon majd megegyezünk.</p>
<p>– Ah, ez mennyei tréfa. Katinka nagysámat a gödénylaki
birkateleltető salonban képzelni, ez minden phantasiát
fölülmul.</p>
<p>– Tudni fogom azt lakhatóvá átidomítani.</p>
<p>– És a gazdáját is?</p>
<p>– Simulni fogunk egymáshoz.</p>
<p>– Megfésüli és megmosdatja minden szombaton este?</p>
<p>– Kérem tisztelettel beszélni róla: ő nekem férjem.</p>
<p>– Hja, azt nem tudtam.</p>
<p>– Még többet is mondok. És én neki neje vagyok.</p>
<p>– Áh! Ezt meg még Berti sem tudta.</p>
<p>– No önök meg fogják látni. Mi mind a ketten hibáztunk, s mi
mind a ketten megbocsátunk egymásnak, s azontúl úgy fogunk élni,
mint…</p>
<p>– Mint Philemon és Baucis. Kegyedről fölteszek mindent, az
asszonyok mindenre képesek. Még arra is, hogy a férjükbe
beleszeressenek. De Bertiről nem teszem föl ezt a lehetőséget. Az
nem áll kötélnek.</p>
<p>– S hátha már meg is tette volna.</p>
<p>– Micsoda?</p>
<p>– Ma kaptam meg a válaszát, melyben örömmel fogadja
meghivásomat; holnapután itt lesz.</p>
<p>– Ha ugyan tizenhat ökörrel keresztül tudja magát vontattatni a
poroszlói töltésen.</p>
<p>– Várok rá, míg megjön.</p>
<p>– Én is.</p>
<p>Akkor aztán egy kicsit elnevette magát Katinka; de egyszerre
megint komoly, haragos képet öltött.</p>
<p>– Ne haragudjék nagysád, monda Bálvándy, én egészen bele találom
magamat kegyednek a kedélyébe. Hiszen nem hiába tanulmányoztam e
kimeríthetetlen tudományt annyi hódolattal. Ariadne azt mondja
magában: no ha Theseust elvitte a tenger, én már most a többit is
utána <span class="pagenum"><a name="Page_282" id=
"Page_282">-282-</a></span> dobálom; ezt a bolond Bálvándyt, a kire
azért haragszom, mert olyan jó fiú, meg a válópört, a miért majd
Korcza úrnak lesz a képe egyszerre hosszú, aztán meg a kedves
nagybátyának, a huszár őrnagynak, a kik mind agyon lesznek
rettenve, ha én a férjemmel kibékülök; tehát jövel Bacchus!</p>
<p>– Kérem, az én férjemet ne csúfolja Bacchusnak.</p>
<p>– Hiszen az Isten volt; azért hogy szerette a bort. No de én meg
Neptunus leszek, a ki Theseust visszahozza Naxosra.</p>
<p>– Már akkor Csollán úr itthon lesz.</p>
<p>– Dehogy lesz! Nem eresztem én azt be Pestre. Eleibe kűldök egy
csoport Angyal-Bandit, visszaszalajtom Gödénylakra, vagy felgyujtom
Pesten a «két kecskét» s akkor ő nem tud hová szállni s
visszafordul.</p>
<p>– Óh nem fog a «két kecskébe» szállni. Már én gondoskodtam neki
szállásról másutt.</p>
<p>– Hol?</p>
<p>– Azt nem mondom meg önnek.</p>
<p>Katinka csakugyan nem hagyta magából kivallatni, hogy hová fogja
elrejteni Csollán urat? Hanem hát Pest még most sem London: azon
időkben pedig még csak Páris sem volt. Könnyü a vendégfogadókat
ellenőrzés alatt tartani.</p>
<p>Volt az úri-utcza torkolata előtt egy ház, mely azt gondolta
magában, hogy ő bizony kikönyököl az utczára; s ha gondolta, hát
meg is tette. Ez a «fehér hajó». Mai nap már senkinek sem megy a
fejébe, mi oka lehetett annak a háznak a szegletével keresztbe
fordulni a világgal szemközt; hanem történetünk korszaka világosan
kimagyarázza azt. Ez a ház vendégfogadó, tárt kapuja egyenesen
elnyeli a szemközt jövő utczát; mondván az utazónak: «hova mennél
tovább? itt az utolsó ház, ide térj be». S a fehér hajónak azon
időben igaza volt. Túl rajta csak a német szinház van még, nagyobb
messzeségben a Marokkáner-ház, meg a Mocsonyi-palota. A Wurm-udvar
helyén <span class="pagenum"><a name="Page_283" id=
"Page_283">-283-</a></span> náddal felvert mocsár terül el s
távolból háboritatlanul sárgul a ködökön át a «Neugebäud»
vigasztalan tömege.</p>
<p>Tehát a fehér hajó a szélső vendéglő a város közepén.</p>
<p>Ide bérelt ki szállást Katinka az ő kedves férjének, mit az el
is fogadott, ámbár hajlamai inkább vonzották a «griff»-hez, vagy a
«vörös ökörhöz». De hát csak megtette az asszony kedvéért, hogy
végig hajtatott az egész városon a lókészségével.</p>
<p>Bizony megnézni való útiszerszám volt, a min megtette a parádét.
A hintón a sok kovácsigazítástól több már a vaspánt, mint a fanemű,
s a fedelén több a lyuk, mint a bőr; az egyik első kereke eltörvén
az úton, annak a helyébe kölcsönkért parasztszekér hasonló
alkatrésze van requirálva. A sárhágója valahol elmaradt az uton s
az ajtaja be van kötözve madzaggal, hogy ki ne nyiljék. De mind nem
tesz az semmit; mindegy volna annak, ha új volna is, azért akkor is
be volna fecskendve tenyérnyi vastag sárral. A fekete sár
Poroszlónál ragadt rá, a sárga sár Hatvan körül, a zöld sarat
Czinkota alatt szedte fel s a veres sarat itt a pesti határban
szerezte.</p>
<p>Hanem a négy ló, az már kitett magáért. A rudas egy tizenhat
markos gémnyaku szörnyeteg, a ki nem szégyenli a giráff-fejét még
magasabbra is emelgetni; no ha ő nem szégyenli, hát szégyenli a
nyerges, a kit bántani látszik az a gondolat, hogy ő másfél
marokkal alacsonyabb a barátjánál, s azért le is sunyja a fejét a
két konya fülével csunyául. Ámbár Csollán Berti véleménye szerint
az rendes szabály, hogy a nyerges mindig alacsonyabb legyen
valamivel, mint a rudas. A gémnyaku rézderes, a konyafülü pedig
szürke volt addig, a míg ki nem verte a szeplő. Hanem mind a
kettőnek kitünő tulajdonságai vannak. A konyafülü szürke, rendesen
a mint észreveszi, hogy a kocsis fel akar ülni a bakra, nem várja
meg, hanem neki iramodik, majd kikapja alóla a szekeret, s ha az
szerencsésen felszökhetett s nem törte ki a lábát, viszi
<span class="pagenum"><a name="Page_284" id=
"Page_284">-284-</a></span> a szürke árkon-bokron keresztül a
bárkát, mentül jobban huzzák a száját, annál jobban harapja a
zablát, ragadja a szekeret; az első állomáson aztán kifárad, akkor
elereszti fülit-farkát, nem bánja, akárhogy biztatják az ostorral;
azt mondja a másik lónak, no már most húzz te!</p>
<p>Ekkor következik a gémnyaku mulatsága. Ennek meg az a jó
tulajdonsága van, hogy a mint rámarad a húzás sorja, megköti magát,
megáll egy helyben, nem akar inditani. Üthetik azt mindenféle
ütőeszközzel, akkor meg épen hátrálni kezd, meg felrugdal, s ha a
kocsis nem akarja a fogát kirugatni, vagy a kocsit az árokba
faroltatni, hát kénytelen utoljára is leszállani az ülésből, s
zablájánál fogva vezetni a lovat, a míg megindul. S miután ezt a
mulatságot tizszer-tizenötször ismételte, akkor aztán belemelegszik
a gémnyaku s koczog előre pompásan, nagyon jó ló aztán; csakhogy
bele kell vezetni. Ilyenformán délig huzza a kocsit a szürke,
délután a deres, a mi legszebb munkafelosztás.</p>
<p>A gyeplüs, az nem huz semmit; az csak tánczol. Igen vidám
gondolatjai lehetnek az egész úton, mindig tánczol, soha sem jár a
szerszámban. Nyilván ujoncz hátas ló lehet, a kit most fogtak be
először. Különben igen szép állat; nemes félvér. Talán abbeli
büszkeségből hagyja rá az ostorhegyesre, hogy az húzza az egész
kisafát; a mit az meg is tesz becsülettel, lévén ő szegény hosszú
sörényű, hosszú farku mokány paripa; a kivel hogy milyen mostohául
bánnak, bizonyitják a szőrébe csimpajkozott bogácsok és
koldusdiók.</p>
<p>Hanem csengetyü, az van mind a négynek a nyakában, úgy hogy
előtte-utánna megáll bámulatára a nép, mikor végig vágtat a
hatvani, meg az úri-utczán, be egyenesen a fehér hajó tátott
torkába; a hol olyan szerencsésen viszi neki az ügyes kocsis a
hátulsó tengelyével a szegletkőnek, hogy Csollán Berti nem is
ugrik, de repül ki a hintóból s úgy mázoltatik a falhoz, hogy
lemegy a képéről valami. Talán a bőr? Nem biz a, csak egy kis
piszok. <span class="pagenum"><a name="Page_285" id=
"Page_285">-285-</a></span></p>
<p>Berti meg se ütődik ezen. Megmondja a kocsisnak, hogy micsoda
véleménye van a Krisztusról, meg a szentekről, s azzal rendben van
minden. Az egyetmást a hausknecht viszi utána a kocsiról a készen
tartott szobába; a ki után nyomban megjelenik a pinczér, kinek a
fél szeme be van kötve, alkalmasint a vasárnapi bálban megütötték,
s kérdezi, hogy nem tetszik-e valamit parancsolni?</p>
<p>Bertinek persze az volna a legelső kötelessége, hogy borbélyért
küldjön, s emberi formába igazittassa magát, hogy még ma este
felkereshesse a feleségét, a ki finynyás úrhölgy. Hanem hát ez
marad holnapra.</p>
<p>– Micsoda megnézni való van itt most Pesten? Ez az első kérdése
a pinczérhez.</p>
<p>– Kabale und Liebe von Schiller, a szinházban.</p>
<p>– Nem kell nekem. Nem értek én németül többet, mint azt a szót,
hogy «bezahl»; azt is csak ritkán értem. A Schillert pedig csak úgy
veszem be, ha bor.</p>
<p>– Azután itt van egy optisches theater.</p>
<p>– Hát az micsoda? Kutyakomédia?</p>
<p>– De az is van. A kerepesi úton, a Stocker-udvarban van ma is
nagy heczcz, a mit az uraságok nagyon látogatnak.</p>
<p>– Miféle heczcz? te félszemü Cupido!</p>
<p>– Hát kutyák, meg bikák és bivalyok verekesznek egymással.</p>
<p>– No a kell nekem! van ott entrée?</p>
<p>– Persze hogy van. Egy tizes a belépés.</p>
<p>– De már oda elmegyek.</p>
<p>Berti rögtön csapta a hóna alá a fokosát, megtömte a
dohányzacskóját, s azon sárosan, szurtosan megindult a heczczet
megnézni, ráijesztgetve a kellnerre, hogy valami el ne veszszen a
szobájából, mert akkor azt a másik szemét is kiüti.</p>
<p>Az ajtó küszöbén szemközt találkozott felesége házi
kisasszonyával, ki annál gazdasszonyi szerepet viselt; e csinos
hölgynek csak félszeme volt, a másikat, mit himlőben <span class=
"pagenum"><a name="Page_286" id="Page_286">-286-</a></span>
vesztett el, egy homlokáról lecsüggő hajfürttel szokta
elmaszkirozni.</p>
<p>Ezen kisasszony már itt várt a nagyságos úrra, s kényes
természetü izenettel volt megbizva úrnőjétől, a miért is Bertók
urat elfogván az ajtóban, bizalmas suttogással monda neki.</p>
<p>– Kérem nagyságos úr, négyszem között akarnék önnel
beszélni.</p>
<p>Dehogy engedte volna el Csollán Berti, ha egyszer valami bolond
jutott az eszébe, hogy azt el ne mondja. – Észrevette a küldött
hölgy fenemlített fogyatkozását.</p>
<p>– Te kellner! kiálta a messzefutott pinczér után, – gyere csak
vissza, hozd ide azt a félszemedet, ez a kisasszony négy szem
között akar velem beszélni, aztán kettőnknek nincs több
háromnál.</p>
<p>A sértett hölgy erre dühbe jött, azt mondta neki «maga goromba,
maga!» S azzal bevágta az orra előtt az ajtót, s re infecta,
izenete elmondása nélkül visszament az úrnőjéhez. Képzelhetni, hogy
miket fog otthon referálni.</p>
<p>Bertók tehát nem ment Katinkához megérkezése estéjén, hanem ment
a heczczbe.</p>
<h2>A HECZCZ.</h2>
<p>Hát bizony a kevésbé mívelt közönség mulatságáról is csak kell
gondoskodni. Nem minden ember áll a kultura azon tökélyén, hogy a
német szinházat látogathassa, mely a magyar nemesi felkelő hadsereg
pénztárából épittetett fenséges magas nádorunk magas pártfogása
alatt.</p>
<p>A kerepesi-úton még nagy a sivatag. A hirhedett Zrinyi kávéházon
túl a nagy messzeségre kitolt Rókus kórház tömör alakjáig nem látni
egyebet, mint néhány kisvárosi csárdát, a mik világért sem
kérkednek oly magas nevekkel, mint «magyar király», «angol
királynő», «Pannonia», «Európa», beérik ők mindenféle jámbor
állatok neveivel; <span class="pagenum"><a name="Page_287" id=
"Page_287">-287-</a></span> egyik «vörös ökör», másik «fehér ló»,
harmadik «griff»; a környezetök is mind olyan földszinti falusi
hajlék, csak az egy Beleznay-kastély zavarja a szép összhangzatot.
Az út maga sokkal sárosabb és gödrösebb, mint az országút maga,
mert az országút a vármegyéé, az utcza pedig a városé. A
Grassalkovich telken, mely még félszázad előtt temető volt,
palánkkal körülvett kert van, melyben fejős kecskék legelésznek.
Valami nagy úr mellbeteg, annak a számára tejelnek a kecskék.</p>
<p>A mi bolt csak az utczára nyilik, abban mind paprikás szalonnát
árulnak, vagy változatosság kedvéért pálinkát.</p>
<p>Ha aztán az ember a járdátlan úton bokáig érő sárban eljutott
addig a magas kőfalig, mely egy három utczára szolgáló
szöglettelket vesz körül, ottan megtudja, részint a falra
felkapaszkodó vakmerő suhancz sereg vihogásáról, részint a belülről
kihangzó, jobb ügyhöz méltó kitartással püfölt öreg dobnak
pufogásáról, hogy itt valami van!</p>
<p>Hanem hát dolgot ád megtalálni a bejárást. Van annak a
kerítésnek ajtaja három is, de az mind be van szegezve; hanem
mindig akad, a ki útba igazítja az idegent (az itt lakó úgy is
tudja a járást), hogy a szomszéd földszinti házból kell a
theatrumba bekerülni; az udvaron meg egy kocsiszinen keresztül, a
hol aztán egy élemedett hölgy elfogja az embert s megfizetteti tiz
kemény krajczárig s akkor aztán beléphet a paradicsomba.</p>
<p>Az ott úri kert volt valaha. Hogy hova lett belőle a kastély?
azt nem tudja senki. Talán nem is volt. Most egy kerek
deszkaemelvény, mint egy amphitheatrum foglalja el a közepét,
melyen gyalulatlan deszkákból rögtönzött padok vannak a quiritesek
számára összeütve, az első padot úgy hivják, hogy első hely, az a
méltóságos katonatiszt urak, s a nagyságos nemesség számára van
fenntartva. Egy pár ákáczfa, mely beleesett a szinkörbe, meg van
hagyva azon módon: a korlátokat hozzá szegezték. A szinkör
homlokjától ölnyi magas mellvéd választja el a néző helyet, mely
köröskörül erős kapukkal bezárható. <span class="pagenum"><a name=
"Page_288" id="Page_288">-288-</a></span> Egyik kapu fölött aztán
van még magasabb emelvény, azon egy szinpad forma ponyvaalkotmány,
telefestve csataképekkel; abban van az opticum theatrum. – Előtte
egy tricotba öltözött vad-ember üti az öreg dobot s fujja a
klarinétot egyszerre, alatta pedig van a rekesz, melyben a heczczre
való állatok tartatnak; a csaholás és rekedt bömbölés odabenn
sejteti, hogy most alkalmasint a szerepüket tanulják.</p>
<p>A közönség igen válogatott. Az első sort jól táplált arczok
foglalják el: hentes, mészáros, timár legények és azoknak kaczkiás
urhölgyei, kik a hátulsó padokon másznak keresztül; közbevegyül
egy-egy duzmadt szalonnakereskedő a szomszéd mezővárosokból; ripők
magaviseletü jurátus; hetyke nyiri pajkos, csizmadia legény, fiatal
diák, nyárspolgár, s mindenféle szemenszedett nép. Ki hova
letelepszik, ugyan körülnézi magát, ki mellé jutott? s őrzi a két
zsebét, hogy ki ne vegyenek belőle valamit.</p>
<p>A theátrum mellett egy elzárt rekeszték az úri lózsé, a hol
lovas katonatisztek, gavallérok, s magasabb rangu kártyások szoktak
bebocsáttatni, a kik nem a szinlap szerint fizetnek. De bizony még
a főtisztelendő urak is bevetődnek ide, nagy egyházi gyűlések
alkalmával. Az egész theatrumról épen egy ilyen tudós úr krónikája
nyomán van szerencsém tudomással birni. Végül a karzat szélén ott
látni egy szál poroszlót is, ki a mindenütt éber szemmel őrködő
világi hatóságot képviseli; ugyanazzal a fegyverzettel, a mit mult
századi elődei viseltek.</p>
<p>Az előadás már megkezdődött: a dob elhallgatott, helyet adva a
kintornának, mely akkori időben ujság volt e földön; s minthogy a
dob elhallgatott, annál fogva Csollán Berti sem tudhatta a kerepesi
uton, hogy hol van az az olympi látvány, a melybe ő be akar
menni?</p>
<p>Szerencsére jött rá szemközt egy bús hazafi, kopott tetejü kalap
a fején, s kurta galléru kék köpenyeg a vállán; minthogy a köpenyeg
alól két pár fejelés csizma látszik <span class="pagenum"><a name=
"Page_289" id="Page_289">-289-</a></span> elő, nem nagy bátorság
kell hozzá, hogy ráfogjuk, miként ez a derék ember csizmadia.</p>
<p>– Ugyan hallja kend, majszter, szólítá meg Csollán Berti, nem
tudná nekem megmutatni, merre van az a «heczcz?»</p>
<p>A kurtaköpönyeges megállt, végig nézett a kérdezőn; meggondolá,
hogy mit mondjon és a szerint felelt meg neki.</p>
<p>– A bikaheczcz és kutyaheczcz olyatén mulatságok lévén, a mikbe
lelkes eszü minőség testi állapotját megjelentetni nem szokta,
annál fogva én a nemzetes úrnak ezen elmebeli kivánságának
hiányosságát tapasztalataim értelmében be nem tölthetem; hanem
gyorsítsa a nemzetes úr lépéseinek nyomdokait előre, amottan leng
egy úri ember, kurirstiblik hüvelyébe rekesztett lábakkal, az
nyilván egy czélra törekszik; attól megnyerheti a kellő
felvilágosodást.</p>
<p>Bertók nagyot nézett a szónok szeme közé. Még ilyen
kikanyarított stylusban nem hallott beszélni. Aztán pedig követve a
figyelmeztetést, azt se mondta neki, hogy «ülj fel a hátamra»,
hanem elkezdett ugyancsak szaladni az előtte haladó kurirstiblis úr
után.</p>
<p>A mester pedig megállt és utána nézett, s mély meggyőződés
hangján monda:</p>
<p>«Aztán ne legyen földindulás?»</p>
<p>Bertit pedig az inditá e gyorsított haladásra, hogy az előtte
menő alakban felismerte Bálvándyt. Kivánkozott már utána régen.
Azért is sietett, hogy utolérje s miután Bálvándynak egy gömbölyü
jockey sipka volt a fején, a mint utolérte, jót ütött a sipkájára a
tömött bőrdohányzacskóval: «servus német!» Bálvándy pedig a kezében
levő kutyakorbácscsal abban a nyomban visszacsapott az üdvözlő
lábszáraira: «servus kozák!» Arra aztán úgy tettek mind a ketten,
mintha egymásra ismernének s rettenetesen örültek a
találkozásnak.</p>
<p>Bálvándy is épen a heczczbe igyekezett, azért volt a kurircsizma
<span class="pagenum"><a name="Page_290" id=
"Page_290">-290-</a></span> és a korbács, mert abba a publikum is
beleszól néha.</p>
<p>Mindjárt fogta karon az ő kedves barátját s vitte egyenesen a
jól ismert lebujokon keresztül a diszes theátrumba, még a belépti
dijat is ő tette le érte.</p>
<p>«Ma reggelig együtt mulatunk.»</p>
<p>Az előadás javában folyt már akkor. Legelső látvány volt az
opticum theatrum; fababák játszottak s egy talián magyarázta a
dolgot németül. No azzal nem sokat vesztettek, a kik
elszalasztották; már ugyan mi bolond értelme legyen annak, hogy
előjön egy ember puttonynyal a hátán, talyigával a kezében, elkezd
tánczolni, akkor a puttonyból apró gyerekek ugrálnak ki, azok is
tánczolnak, akkor a talyiga átváltozik krokodilussá, elnyeldesi a
kis gyerekeket; végül a puttonyos ember megfogja a krokodilus
farkát s megint talyiga lesz belőle. A ki pedig arra hallgatott, a
mit az olasz beszélt németül, attól meg épen nem lett okosabb.</p>
<p>Nem ér e semmit: hanem a kutyaheczcz, az a valami!</p>
<p>A két úri vendéget az olasz feltolta az úri lózséba; a hol az a
pompás mulatság volt a vendégeknek fentartva, hogy közel hozzájuk
állt egy vizes kád, abban volt egy kézi fecskendő, azzal koronkint
a falkeritésre felkapaszkodott ingyen publikumot végig
fecskendhették. A sok lefecskendett kölyök sivalkodott és pusztult
a falról, s két percz mulva megint ott volt valamennyi.</p>
<p>«No lássuk már a kutyákat! türelmetlenkedék a publikum, egy
felgyürt ingujju mészáros legény ütögette nagy somfa-fütykössel a
mellvéd oldalát, nyomatékot adva a népakarat szavának.</p>
<p>Az opticum theatrum függönye legördült, s a helyett megnyiltak a
rekesz kapui.</p>
<p>Egy bagaria csizmás peczér kivezetett örveinél fogva két
szelindeket; az egyik sárga volt, a másik csikos; a sárga
nehezebbnek látszott, erősebbnek, de a csikos gyorsabbnak
igérkezett. <span class="pagenum"><a name="Page_291" id=
"Page_291">-291-</a></span></p>
<p>– No ki fogad a csikosra a sárga ellen? Kiálta a páholyból
Bálvándy.</p>
<p>– Én a sárga mellett! kiálta vissza a mészáros legény.</p>
<p>– Kettőt egyre! monda Bálvándy s két fényes tallért odadobott a
földre.</p>
<p>– Meggubellirozom! hangzék a műkifejezés a legény részéről, s ő
is behajítá a maga tallérját.</p>
<p>Jó helyen van az ott. Majd fölszedi, ha vége lesz a heczcznek, a
ki nyertes marad.</p>
<p>A peczér leoldozta a két szelindek nyakáról az örveket s azután
összeereszté őket. A publikum elkezdte a kutyákat uszogatni.</p>
<p>«Alló Szuitli! fogd meg Lion! putz! putz! ksz, ksz!»</p>
<p>Szuitli és Lion pedig elkezdték egymást szembe nézni s növekedő
morgással jelezték a kettőjök közötti feszült viszonyt, hátulsó
lábaikkal rugdalva a port.</p>
<p>Mielőtt azonban kitörhetett volna a két nagyhatalmasság között a
háboru, egy vásott kölyök ottan a kőfal tetején, a kit az imént
pofon vizipuskáztak, azt a mulatságos boszút szerezte meg magának,
hogy onnan a magasból egy nagy czirmos macskát hajitott le a
szelindekek közé.</p>
<p>E váratlan interventio azt eredményezte, hogy a két ellenséges
szelindek egyszerre coalitiót csinált a közös ellenség, a czirmos
ellen, s mind a ketten neki estek.</p>
<p>De a macska is fel volt fegyverkezve; alkalmasint kölykes volt;
ilyenkor a macska vakmerő és dühös, az elől rárohanó Szuitlinak a
szeme közé ugrott s olyat csapott az öt körmével az orrára, hogy
annak egyszerre elborította a pofáját a vér.</p>
<p>«No mi ez?» morgá Szuitli, visszahátrálva a nem várt erélyes
ellenállástól; s az alatt a gyors mozdulatu czirmos a nagy melák
Lionnak felszökött a hátára s dühös vakmerőséggel marta, pofozta a
nagy bolond állatnak a fejét, kicsipkézte neki a hegyes füleit. A
megtépázott szelindek orditott és szaladt, mint valami englische
Reiterint hordozva a macskát a hátán; míg egyszer a czirmos aztán
<span class="pagenum"><a name="Page_292" id=
"Page_292">-292-</a></span> észrevette az akáczfát, a mihez a
mellvéd volt szegezve, engedelmet kért, felugrott rá, s egy percz
alatt fenn volt a tetején.</p>
<p>A két meggyalázott szelindek neki a fának! Üvöltött, ugatott
mind a kettő dühösen a macskára fel, s ugrált nagy bolondul utána.
Az pedig meghúzta magát csendesen egy ághoz lapulva, csak a
felborzadt farkát csóválta tigris módra.</p>
<p>A publikum fel volt lázadva: «marsch Lion, kuschti Szuitli!»
hangzott minden oldalról, a peczér kergette a kutyákat a fától; de
azok csak megint oda futottak vissza, s nem akartak az egymás
közötti párbajról addig semmit tudni, a míg ez a macska ott
van.</p>
<p>«Le kell onnan kergetni azt a macskát!»</p>
<p>Ez volt az általános közvélemény. A baloldali publikumnak igen
szép hantok estek keze ügyébe, azokkal kezdte a macska védműveit
bombázni; míg a jobboldalon a vizipuska levén kéznél, azzal
intéztettek egész vizkartácsok a megátalkodott ellenség felé. A
macska azonban el volt szánva várát az utolsó emberig fel nem adni
s a bombardirozásnak csak az lett az eredménye, hogy a baloldali
hantok mind a jobboldali publikum nyaka közé hullottak vissza a
fáról, a jobboldali vizipuska pedig a baloldal fejére idézett
rögtönzött záporesőt: úgy, hogy utoljára könyörögni kezdtek
egymásnak, hogy kössenek valahogy békét s ismerjék el a macska
állását «status quo»-nak.</p>
<p>Talán össze lehet a kutyákat marakodtatni így is.</p>
<p>Az egyiket megfogta a peczér, a másikat a talián; elvonták őket
a fától, szemközt állították egymással; összeverték az orraikat,
rátették egyiket a másiknak a nyakára; annyira vitték őket, hogy
már összeágaskodtak s el kezdték egymásnak a torkát fojtogatni;
akkor megint egy végzetes «mernyau!» hangzott a fáról, s akkor a
két kutya megint abba hagyta a harczot s ment neki a fának, a
macskára ugatni.</p>
<p>A publikum dühös volt; a kik egymás ellen fogadtak, <span class=
"pagenum"><a name="Page_293" id="Page_293">-293-</a></span> ki
voltak játszva, bolonddá téve, «azt a kutyát! azt a macskát!»
ordította ki egy, ki más; utoljára Wastl, a felgyürközött mészáros
legény úgy hajította a somfa botját a fára ugató kutyák közé, hogy
azok vonítva futottak el onnan. Ez a darab megbukott, a publikum
fütyölt, káromkodott, a gyerekkarzat a kőfalon hujjahót kiabált, a
peczér futott a kutyáit kikergetni a küzdhomokról, nyakába húzva a
fejét, melyre minden oldalról szállt az üdvözlet rohadt alma
képében. Csak az egy szál drabant állt meg a helyén
rendületlenül.</p>
<p>A zivatar csak arra csillapult el, midőn a talián megjelent a
küzdtéren, s felkeresve az odahajigált tallérokat, azokat az illető
fogadóknak visszaszolgáltatta; engedelmet kérve a tisztelt
publikumtól s a nagyméltóságú főnemes uraktól, hogy a nem várt
esemény miatt a «római állatviadal» ily fiascot szenvedett; a miért
is kárpótlásul egy más mutatványt fog helyettesíteni, mely jelenleg
nem volt a programmban: a «chinai császár ekvipázsa».</p>
<p>Erre a szóra egyszerre örvendetes zsibongásba ment át a népzaj;
sokan voltak már, a kik ezt ismerték. Ah! valami nagyon derék, a
chinai császár ekvipázsa!</p>
<p>A talián kihoz egy kis háromlábu asztalt, az be van vonva fehér
papirossal. Arra rátesz egy arasznyi nagyságú arany várat: az a
chinai császár hirhedett nyári palotája (a mit később Palikao
herczeg oly diadalmasan elfoglalt.) Annak van egy hüvelknyi
magasságú arany kapuja, azt a talián egy csipetnyi aczélkulcscsal
felnyitja. Akkor egy akáczfa levelet tesz a nyelve alá s elkezd
azzal valami furcsa muzsikát csinálni: az a chinai tábori zene.
Arra megindul a nyitott várkapun keresztül a chinai császár
ekvipázsa.</p>
<p>Jön ki a kapun hat fekete szörnyeteg, hat óriási bolha; miknek a
lábai pókfonálnyi vékonyságú aczéllánczczal vannak megkötve,
ennélfogva húznak maguk után egy szunyog nagyságú hintót, mely
aczélból van, a kerék küllői oly finomak, mint a lepkebajusz, s a
pompás hintóban <span class="pagenum"><a name="Page_294" id=
"Page_294">-294-</a></span> ül ő maga, a legkövérebb,
leghatalmasabb bolha, a minden bolhák császárja!</p>
<p>A fütyülő nyelvsipolásra megindul a díszmenet a fehér asztalon,
s körüljárja annak gömbölyű párkányát, jól ügyelve, hogy ő felsége
hintaját fel ne fordítsa. S midőn visszatér ismét a palotához,
akkor a hintóban ülő bolha leszökik helyéből, meghajtja magát a
publikum előtt, ismét felül, és behajtat a palotájába.</p>
<p>Van mit megcsodálni a bohóságon.</p>
<p>Először azok a finom aczéllánczok, mikkel a bolhák lába meg van
kötve, valódi remekei az emberi türelemnek. Azután
csodálkozásraméltó, hogy miként tud valaki egy ilyen apró vad
állatot ennyi tudományra betanítani.</p>
<p>A talián nem volt fukar a mutatványával; felvette az asztalkát
karjára, s körül hordta, hogy a közönség közelből is megláthassa a
tudós szörnyetegeket, s elvégre felvitte azt szokás szerint az úri
páholyba is, hogy egy kis obligát extra borravaló reményében a
magas nemesség előtt is még egyszer produkáltassa növendékeit.</p>
<p>Csollán Berti szitkozódott bámulatában. Ez volt nála a
tetszésnyilvánítás szokott neme.</p>
<p>S midőn a chinai császár az ő kedveért is leugrott a hintóról, s
üdvözlé a nézőket, nem tagadhatá meg magától azt a gyönyörüséget,
hogy azt ne mondja:</p>
<p>«O tu Spitzbub!»</p>
<p>S azzal egyidejüleg jobb hüvelykujjának megfordított körmével
megroppantá a fenttiszteltet!!!</p>
<p>Mint minden felséggyilkolási szörnytettnél, úgy itt is az első
hangja a hatásnak, az elszörnyedés felhördülése volt.</p>
<p>– Mit cselekedtél! kiáltá Bálvándy; megölted a chinai
császárt!</p>
<p>Hanem a másik perczben ugyan fogta ám már a talián Bertinek a
gallérját.</p>
<p>– Gyilkos, rabló, haramia! Megölted az életem fentartóját! Oda
vagyok! Koldussá vagyok téve. <span class="pagenum"><a name=
"Page_295" id="Page_295">-295-</a></span></p>
<p>– Ne búsulj; biztatá őt Berti. Küldök helyette egy egész
skatulya bolhát.</p>
<p>– De fizetsz érte háromszáz forintot; kiáltá most egy másik
hang, az meg a talián pajtása volt, a peczér.</p>
<p>– Nem bolondultam meg. Az egész világon ingyen adják a
bolhát.</p>
<p>Erre asszonya, gyereke a komédiás hadnak, mind rá röffent, oda
szorították a páholy szegletébe s nagyon közelből kezdték neki
magyarázni, hogy gyilkosság ez és rablás, ezért háromszáz forintot
kell fizetni.</p>
<p>Bálvándy ez alatt felült a páholy mellvédjére, onnan
gyönyörködött Berti veszedelmében. Berti vette azt észre s menten
barátja nyakába keríté a vizes ponyvát.</p>
<p>– Jaj barátim, mondá a komédiásoknak; nincs én nálam semmi pénz,
mert én nem vagyok valami úr, hanem egy bolond vagyok, a kit most
visznek fel Bécsbe a vörös toronyba. Ez meg itt a doktorom ni, a ki
ide hozott. Ezt fogjátok meg, minek hozott ide?</p>
<p>A komédiások elhitték. Nem is sok kételkedni való volt benne.
Akkor aztán mind Bálvándynak estek neki, hogy minek hoz ilyen
helyre egy bolondot, s mért nem vigyáz jobban a kezére? már most
fizesse ő a kárt.</p>
<p>Bálvándy nem tagadhatta sem az egyiket, sem a másikat, kénytelen
volt alkura fogni a dolgot.</p>
<p>– Ejh, mit? háromszáz forintot? Hiszen egy nemes embernek is
csak kétszáz forint a homagiuma, ha valaki megöli. Paraszt
gyilkolásért nem fizetünk többet huszonöt forintnál.</p>
<p>De a talián bebizonyította, hogy ez a bolha magas származású
bolha, valódi castiliai hidalgó vére foly benne. Utoljára aztán
csak megegyeztek száz forintban. Bálvándy kifizette.</p>
<p>Bertinek most tetszett már aztán ez a tréfa tökéletesen!</p>
<p>Most következett az előadás legnevezetesebb része, a
bikaheczcz.</p>
<p>A szomszéd ház tulajdonosa mészáros volt, ott állt az
<span class="pagenum"><a name="Page_296" id=
"Page_296">-296-</a></span> udvar hátulján a vágóhid, a hol a
heczczben elesett és megsebesült marhákat menten le is vágták. És
ennek kettős haszna volt.</p>
<p>Az egyik az, hogy az alsóbb rendű polgárság, különösen a magyar
ajku lakosság, valami nemesebb élvezetben is részesült; a másik meg
az, hogy a tülekedésben kifáradt bikák husa sokkal porhanyóbbá és
így élvezhetőbbé vált a közönségre nézve. Minélfogva mind
erkölcsnemesítési, mind diætetikai szempontokból a heczczek
hatóságilag is pártfogoltattak.</p>
<p>Annál inkább sajnálom, hogy az épen előttünk folyó jelenet
leirásánál mind azt a lelket gyönyörködtető látványt le nem
irhatom, melylyel egy-egy megdühített bika és egy bivaly-bika
párharcza kecsegtet; nem azért, mintha a szörnyű küzdelem
borzalmaitól kihullana a toll a kezemből; hanem azért, mert ez az
olympi küzdelem épen nem mehetett végbe. A bika ugyanis, a mint a
ketreczből a bivalybikát ráeresztették, attól úgy megijedt, hogy
párbaj elfogadása helyett neki futott a mellvédnek, s azon a magas
falon csodamódon keresztül vetette magát, ugrott az, mint az angol
paripa, és kapaszkodott, mint a leopárd s közrémületre a publikum
között termett. Szerencsére nem volt kedve ott mulatni, hanem neki
futott a kert kapujának, azon az első rohammal keresztül törte
magát, mint egy bajazzo az abroncspapiron, akkor aztán neki a
legszélesebb utczának!</p>
<p>Ezzel a komédia átplántálta magát a szabadba: a mészáros
legények botokkal, pányvákkal, szelindekekkel rohantak a szökevény
után, mely bömbölve futott be a városba, ordítás, ugatás, bömbölés,
sikoltás hangzott sok ideig, míg utoljára diadalmasan elfogták
valahol a piaczon a dühöngőt kutya és embererővel, s akkor aztán
hozták vissza nagy diadallal a vágóhidhoz; a fülei le voltak tépve,
a nyelve kilógott, hátul az inait harapdálta a Szuitli, a farka ott
maradt a csatatéren keresztül szúrva; Wastl fogta az egyik szarvát
nagy büszkén: ő volt az, a ki a <span class="pagenum"><a name=
"Page_297" id="Page_297">-297-</a></span> kötelet rá merte vetni a
bika fejére, annak a hosszú kötélnek a két végét aztán annyi
utcza-gyerek fogta két felül, a mennyi a széles kerepesi-úton hozzá
fért.</p>
<p>Beszélték, hogy a bika legázolt és feldöfött valami hat vagy hét
embert. Biz azt nem számlálta meg senki. Ki mit kapott, azt
számította mulatságai közé.</p>
<h2>A HIRHEDETT ERŐMŰVÉSZ!</h2>
<p>Bálvándy e nemzeti mulatság után fölülteté kedves barátját egy
bérkocsiba, hogy igérete szerint minden élvezeten keresztül vigye,
a mi csak félszázaddal ezelőtt Budapesten kinálkozott.</p>
<p>Legelőször is átvitte Budára a «három kapás»-hoz «csájá»-ra. A
három kapás, az egy lebuj, a «csája» pedig valami ételneme; mind a
kettő divatban volt akkor, a csájához rácz ürmöst ittak és rácz
nótát énekeltek. A csaplárosnak volt egy kancsal szolgálója, azzal
Berti egy kis regényes cselszövényt kezdett, megfogadta neki, hogy
a mint elválik feleségétől, mindjárt őtet veszi el; igért neki egy
tizest, ha megcsókolja az orczáját, a mit a bájos Hébe kért magának
rézpénzben kiadatni; nem volt elég hite, hogy ne hamis tizes legyen
az, a mit ilyen hiábavalóságért osztogatnak.</p>
<p>Innen aztán a jó barátok odább mentek; nem a nélkül, hogy egy
ott maradt szerb gajdosnak a csizmaszárába tüzes taplót ne dugtanak
légyen.</p>
<p>Berti este kivánta a fürdést. Bálvándy elvitte őt a sáros
fürdőbe, ott egy garasért megusztatta magát Berti a tükörfürdőben,
más harmincz darab, garasos gentleman társaságában.</p>
<p>Következett a csónakázás vissza Pestre, az is az élvezetek közé
tartozott. Ekkor már éjfél felé járt az idő. Napirenden állt a
szolgálóbál a «nagy gárdistánál». Ott a két jó barátnak sikerült a
hentes legényeket, meg a fiakkerlegényeket <span class=
"pagenum"><a name="Page_298" id="Page_298">-298-</a></span>
összeveszíteni; mikor aztán ütlegre került a sor, akkor
elszaladtak, felkiabálva az alvó várost azzal a rémszóval, hogy
«tűz van!» s becsengetve sorba minden kapun. Végre befogadták őket
a mindig vendégszerető Zrinyi otthonos csarnokai. Ott talált Berti
egy csoport kozákot, a kik nasivasit játszottak, leült közéjük.
Először ő nyerte el minden pénzüket, azután azok nyerték el minden
pénzét. Akkor beledühödött a játékba, kölcsön kért Bálvándytól száz
forintot. Bálvándy pedig ismerte Csollán Bertinek azt a jó
szokását, hogy kártya közben kölcsön kapott pénzt sohasem szokott
megfizetni.</p>
<p>– Nem adok én, ha csak valami zálogot nem adsz.</p>
<p>– Hát mit adjak? A pipámat?</p>
<p>– Az nem ér öt garast.</p>
<p>– Hát a bekecsemet?</p>
<p>– Ingyen se kell.</p>
<p>– Kötelezvényt?</p>
<p>– Add ide azt a gyűrűt az ujjadról.</p>
<p>– Ez a feleségem jegygyűrűje.</p>
<p>– Bánom is én. Holnap visszaváltod.</p>
<p>Hát aztán Berti odaadta zálogba a jegygyűrűjét, a felesége
nevének előbetűi voltak bele vésve. Ha visszanyeri a pénzét, meg is
adja tán a száz forintot; ha pedig azt is elveszti, vesz másik
karikagyűrűt öt forintért; Bálvándy őrizheti a zálogot.</p>
<p>Aztán csak el is vesztette a száz forintot is. Ilyenformán
elmulatott reggelig és mind e mulatságot a Bálvándy pénze bánta, a
ki aztán reggel felé még haza is vitte barátját a fehér hajóba s le
is fekteté szépen.</p>
<p>Berti aludt kilencz óráig. Akkor felébredt, eszébe jutott
lassanként, hogy nem otthon van Gödénylakon; azután apródonkint
arra is rájött, hogy most Pesten van! Sőt idő multával az iránt is
tisztába jött magával, hogy ő most a felesége hivására jött ide,
nagyszerű kibékülési szándékkal, s hogy e szerint a legelső
kötelessége az volna, hogy megborotválkozzék. Rémlett előtte,
mintha tegnap este <span class="pagenum"><a name="Page_299" id=
"Page_299">-299-</a></span> meg is mondta volna a pinczérnek, hogy
neki a borbélyt rendelje ide kilencz órára.</p>
<p>Már kopogtat is valaki az ajtón. «Herein!»</p>
<p>A feltáruló ajtón egy alakot lát belépni Berti, a ki ismerős is,
meg ismeretlen is. Hirtelenében nem jut eszébe, hol látta? Pedig
hát Wasztl az, a mészáros legény, a kit a tegnapi állatviadalon
volt szerencséje tisztelhetni.</p>
<p>Wasztl prémes bekecset viselt és báránybőr kucsmát.</p>
<p>A kucsmát letette a székre; azután leveté a bekecset, azt
felakasztotta a szegre; azután a lobogós borjuszájú ingszárat
felgyürte a válláig.</p>
<p>Berti csak nézte, hogy mi lesz már ebből?</p>
<p>Wasztl a nyakravalóját leoldotta.</p>
<p>Akkor aztán odaplántálta magát Berti elé, mondván:</p>
<p>– No hát, itt vagyok!</p>
<p>– Látom, vak apád, hogy itt vagy; de hát mért vagy itt?</p>
<p>Wasztl előbb a jobb markába köpött, azután a két tenyerét
összedörzsölte, azután kifeszítette a karját s így szólt:</p>
<p>– No hát hadd látom, ki üt engem a földhöz?</p>
<p>– Üssön a földhöz a hét ágú mennydörgő mennykő! Hát mit jösz te
én hozzám? bunfordi!</p>
<p>– Hogy mit jövök én ide az úrhoz? Hát nem az úr hitt engem
ide?</p>
<p>– Én híttalak? Hát mikor hallottad te az én szavamat?</p>
<p>Wasztl a két tenyerébe csapott, mint a ki el van szörnyedve ily
hallatlan vakmerőségen.</p>
<p>– Hiszen nyomtatva van: ekkora betükkel ni, mint az öklöm!</p>
<p>– Mi van nyomtatva te?</p>
<p>Wasztl odahúzta Bertit az ablakhoz s a fehér hajóval átellenes
Teleky-ház szögletére mutatott, a hol nagy falragaszt bámult egy
csoport nép, a falragasz közepét egy mázsákat emelgető hercules
alakja tette nevezetessé.</p>
<p>– Nem tudok én olyan messziről olvasni. <span class=
"pagenum"><a name="Page_300" id="Page_300">-300-</a></span></p>
<p>– No hát innen közelebbről. Hát ez micsoda?</p>
<p>Azzal kinyitá Wasztl Berti szobaajtaját s ott láthatá Berti
ugyanazt a herculeses hirdetményt felragasztva, ezzel a
tartalommal:</p>
<p>«<i>Csollán Berti.</i></p>
<p>A török szultán első akrobatája, ezennel felhivja Budapest
minden birkozóit küzdelemre; a ki őt földhöz tudja vágni, annak
száz forint jutalmat igér!»</p>
<p>Berti háromféle szint váltott e rémsorok olvastára.</p>
<p>Ott volt saját ajtajára ragasztva a veszedelmes felhivás.</p>
<p>– No hát! Az úr az a Csollán Berti, vagy nem az úr az? Kiálta rá
nyersnyakasan Wasztl pajtás.</p>
<p>– Zsiványság, akasztanivalóság az egész dolog! tört ki ijedt
haraggal Berti. Tolvaj volt, gézenguz volt, a ki ezt csinálta.
Eredj a pokolfélegyházába! Én nem vagyok se birkozó, se vasgyuró,
se acrobata; nem tudok az egészről semmit.</p>
<p>– Ohohohohó! uracskám! henczegett Wasztl, öklével Berti orra
alatt hadonázva. Nem megy ám az: így akarni kibújni a hajczéczuból;
mikor már az egész város, minden utcza-szeglet tele van ragasztva a
czédulával; most már csak ki kell állni a gyepre.</p>
<p>– Áll ám a kutyád, meg magad. Én nem birkózhatnám, nekem nem ez
a mesterségem. Most is Hexenschusz van a derekamban. Valami
gazember bolonddá tette a várost.</p>
<p>– De nem oda Buda! Nem ütjük azt azzal el! Ismerem én már ezt a
tempót. Tavaly is így tett épen egy amerikai komédiás, kihirdette,
hogy a ki őtet földhöz vágja, száz forintot ád neki, mikor aztán
meglátta ezeket a karokat itt ni… Látja az úr ezeket a karokat? (E
szónál Wasztl összehúzta, megint kiegyenesítette a vastag karját,
melynek közép izma, mint egy kis malacz domborodott ki). Hát akkor
annak is épen úgy az inába szállt a bátorsága, aztán az is azt
mondta, hogy ő csak tréfált, nem akar birkózni; utóbb meg alkura
fogta a dolgot; ötven <span class="pagenum"><a name="Page_301" id=
"Page_301">-301-</a></span> forintot igért, de nem engedtük ám:
hanem ki kellett neki állni a platzra, s birkózni kellett. Aztán
úgy is oda teremtettem a földhöz, hogy három oldalbordája betört.
Nem jön az többet Pestre birkózni! De majd az urat is elszoktatom
én erről a mesterségről.</p>
<p>– Kedves barátom, kezdé Berti könyörgésre fogni a dolgot:
becsületem szentségére esküszöm, nem vagyok én, nem is voltam soha
komédiás. Valaki bolonddá teszi a nevemben a várost. Én tiszaháti
földes úr vagyok. Hagyjon nekem békét édes barátom.</p>
<p>Ezt az indokolást pedig igen képtelennek találta Wasztl
pajtás.</p>
<p>– Üm, de ez már furcsa. Az embert ide bolondítják, az embert
felültetik. Az ember azt gondolja, hogy a mi nyomtatva van, az már
«gedruckt», az olyan, mint a szentirás. Én nekem az a száz forint
olyan bizonyos, mintha a zsebemben volna. Nekem az úr száz forintot
vesz ki a zsebemből, ha nem akar birkózni. Én már előre egy új
bekecset is vettem magamnak erre a kontóra a kohlmarkon.</p>
<p>Mutatta a felakasztott bekecset.</p>
<p>– Hogy volt ez a bekecs?</p>
<p>– Tíz forint.</p>
<p>– No hát megadom azt a tíz forintot, s aztán menjen édes barátom
Isten hirével.</p>
<p>Wasztl nagyon megcsóválta a fejét.</p>
<p>– Ejnye no, ez már mégis nagy szörnyüség! Így bolonddá tenni az
embert! No hát nem bánom. Én jó bolond czimbora vagyok. Ide azzal a
tíz forinttal. Ne mondja, hogy veszekedő ember vagyok. Minden ember
tudja, hogy a Wasztl olyan jó gyerek, mint a tej.</p>
<p>Berti markába nyomta a tíz forintot s tuszkolta aztán kifelé az
ajtón. De Wasztl csak nem mozdult. Úgy állt ott, mint egy
vas-szobor s nyájasan mosolygott.</p>
<p>– Tudja az úr, csak mégis sajnálom, hogy úgy szeliden, ha nem is
a földre, csak ide a pamlagra le nem vágtam, <span class=
"pagenum"><a name="Page_302" id="Page_302">-302-</a></span> hogy
legalább tudná meg, hogy ki vagyok? Nem pénzért, csak úgy
barátságból.</p>
<p>Berti köszönte neki szépen; nem akar sehova lebukfenczeztetni,
még a pamlagra se, se ingyen, se barátságból; inkább megkinálja még
egy kis dohánynyal a vasgyurót, töltse meg a pipáját a zacskójából,
a mit az aztán meg is tesz. S úgy fogja fel a dolgot, hogy a
dohányzacskót is megtartja; Berti a világért sem meri azt tőle
visszakérni; még inkább kicsihol a számára a maga szerszámával s
pipájára teszi az égő taplót s várja, míg Wasztl nagyokat szí a
pipából, s a dohány igazán meggyullad.</p>
<p>Akkor aztán Wasztl is nagylelkü kezd lenni.</p>
<p>– No, tőlem ugyan olcsón megszabadult az úr. Tudja, én jó gyerek
vagyok, olyan mint a tej. Hanem majd mindjárt jön ám a Krautsuppen
Tóni, a Kilenczveklis Jóska, meg a signore Mangiacatto, no azokat
majd nehezebb lesz ám lerázni a nyakáról, mert azok nagy
krakélerek.</p>
<p>Berti még egyszer nagyot íjedt.</p>
<p>– De hát mik azok?</p>
<p>Wasztl megmagyarázta.</p>
<p>– A Krautsuppen Tóni egy fiakker mester, a ki minden
verekedésben benne szokott lenni. A Kilenczveklis Jóska egy
zsákhordó, a ki két tele buzás zsákot egyszerre elvisz a vállán; a
talián meg egy sajtáruló, a ki maga is hercules volt valaha. Már
találkoztam velök a Zrinyiben, ott tanakodnak, hogy melyik jöjjön
elébb az urat a száz forintért gavallérosan megzökkenteni.</p>
<p>Még csak ez a biztatás kellett a Berti fejének.</p>
<p>– Azokkal nem fog ám az úr olyan könnyen elkészülni, mint én
velem. Azok nem hagyják magukat ilyen apró pénzzel kifizettetni.
Mert hát én jó gyerek vagyok, mint a tej. Hanem hát előre
figyelmeztetem az urat a tempóikra; mert én ismerem mind a hármat.
Sokszor mérkőztem velük; de én velem egyik sem bir. A Krautsuppen
Tóninak az a fogása, hogy mikor összekapaszkodik az ellenfelével,
egyszerre csak lesunyja a fejét s <span class="pagenum"><a name=
"Page_303" id="Page_303">-303-</a></span> olyat üt vele a társának
a gyomrára, hogy az mindjárt elájul bele. A Kilenczveklis Jóska
meg, mikor fogja az embert, aztán nem veszi észre, a vállával ugy
fellöki az állkapczáját, hogy a foga törik ki bele. A taliánnak meg
az a szokása van, hogy egyszerre megkapja az embernek a karját, s
keresztül dobja a vállán. Hát ezekre a tempókra jó lesz vigyázni.
Mert azok füge gyerekek. Nem olyan jámbor fiúk, mint én. Istennek
ajánlom az urat.</p>
<p>A mészáros legény elment. Berti kinézett az utczára, látta, hogy
most már egész népcsoport áll az utczaszegleten, s magyarázza az ő
felhivását kiki egymásnak.</p>
<p>Ez átkozott rossz tréfa, akárkitől jön!</p>
<p>De hát kitől jön?</p>
<p>Törte rajta a fejét. Bálvándyra fogta volna; de az merőben
lehetetlen. Tegnap este találkoztak, azóta reggelig egy pillanatra
sem váltak el, ezeket a plakardokat pedig előbb ki kellett
szedetni, nyomatni, censurára küldeni, kiragasztatni: az egy egész
napi munka. Kinek a munkája?</p>
<p>Senkié másé nem lehet, mint Katinkáé.</p>
<p>A feleség akarta a férjet így megtréfálni, azért a sok
boszantásért, a mit a férj szokott ő vele elkövetni.</p>
<p>Más magyarázata nem is lehet.</p>
<p>Boszujában és rémületében Berti rögtön befogatott, maga előre
beült a hintójába, elbujt a sártakaró bőr alá, ott kushadt, míg
felszerszámoztak s úgy elkihajtatott Pest városából, hogy még az
orrát sem dugta ki a napvilágra, a míg a vámon túl nem voltak.</p>
<p>S még az a boszusága is megvolt, hogy nem is dohányozhatott,
mert a zsacskóját elvitte Wasztl.</p>
<p>Csak időre, évek mulva kapott egy czédulát Pestről, melyre ez
volt irva:</p>
<p>«Hát hogy tetszett a fehérhajói komédia?»</p>
<p>«Bálvándy, komédiás direktor!»</p>
<p>Ez volt az egyik visszatromfolás.</p>
<p class="center">* * *</p>
<p><span class="pagenum"><a name="Page_304" id=
"Page_304">-304-</a></span></p>
<p>Bálvándy pedig még az nap délelőtt ellátogatott Katinkához.</p>
<p>– Ne várja biz «azt»; mondá a szép asszonynak; tegnap este
megjött, leült kártyázni, elvesztette utoljára még a jegygyűrűjét
is, s azzal hazament.</p>
<p>Katinka ráismert a gyűrűjére.</p>
<p>Piros lett a haragtól.</p>
<p>– Adja ide azt a gyűrűt azonnal.</p>
<p>– Dehogy adom! Nagy pénz árában van ez nálam.</p>
<p>– Hát mit akar vele?</p>
<p>– Felkeresem vele azt, a kinek az ujján maga szép asszony
örömestebb fogja ezt látni. S annak adom.</p>
<p>Katinka azt mondta Bálvándynak, hogy</p>
<p>«Maga nagy ördög!»</p>
<h2>HÁTRAFELÉ FÖLFELÉ.</h2>
<p>– Bizony megcsókoltad te a feszületet, kedves barátom, mikor a
püspök odanyujtotta eléd; kötődék Biróczy az ő kedves barátjával,
Kálmánnal, a mint vége volt a keresztfelszentelési szertartásnak,
mely István király napján a Decséry család templomában
megtartatott. Ez alkalommal a vidék notabilitásai meghivattak; a
püspök maga pontificált, két kanonokja kiséretében; Dorothea grófnő
énekelte a magánhymnuszt a zenekarban, gyönyörű csengő sopran
hangjával; az olyan fiatal emberek pedig, mint Kálmán, kardosan,
magyar ruhában szolgáltak a közrendnek. A püspök aztán közölt velük
minden szent áldást, nem kérdezve, ki igazhivő, ki eretnek? Biróczy
termetének rendkivülisége által fel volt mentve a szolgálat alól, s
olyan helyről nézhette a szertartást, a hol nem osztottak
tettlegesen kifejezett malasztot.</p>
<p>– No de, valljuk meg, hogy örömest tetted, folytatá a
csipkelődést Biróczy. – Azt a helyet érinték ajkaid a mi urunk
Megváltónk aranyból formált alakján, a melyet egy <span class=
"pagenum"><a name="Page_305" id="Page_305">-305-</a></span>
perczczel előbb a mennyei szépségű Dorothea grófnő ajkai érintének
s így kétszeres volt az áldás. Hát még, ha a mi urunk Idvezitőnk
nem volna ott a két csók között.</p>
<p>De már ezért Kálmánból kitört a nemes harag.</p>
<p>– Eredj! Te Momus! Egy lélekzettel szidalmazod a szűz erényt, a
jó barátodat és az Idvezítőt.</p>
<p>– Én pedig semmit sem mondtam, a mi, ha úgy történnék, azért
akár a szűz erény, akár a jó barát, akár az én Idvezítőm haragra
gerjedne.</p>
<p>… A szent szertartást úri lakoma fejezte be, melyben Kálmán a
főasztalhoz jutott, a hol a notabilitások ültek. Az alsóbb rendű
vendégseregnek a mellékterem virult. A főasztalnál ültek a grófi
család tagjain kivül a püspök és két kanonokja; két testvér
Dombrádi, mindkettő nevezetes egyéniség. Az egyik, az idősebb,
háromszáz ötvenkét fontot nyom, a fiatalabbik sokkal karcsubb, az
csak háromszáz negyvenháromig vitte. Vas szék, vas ágy kell nekik,
más minden pozdorjává törik alattuk. S ha valaki megbámulja csodás
előmenetelüket, annak büszke dicsekedéssel mondják, hogy az még
mind semmi, de van egy harmadik testvérük, az még tizenhat fonttal
nyomatékosabb. Egyszer Pesten voltak mind a hárman, hozattak
maguknak egy bérkocsit. A mint az első testvér lejött a kocsihoz, a
fiakkernek tátva maradt a szája ijedtében, mikor a másodikat is
meglátta, a haja szálai ég felé emelték a kalapját, de mikor a
harmadik is előállt, közé vagdalt a lovainak, s úgy elvágtatott,
hogy még talán most is szalad.</p>
<p>Jovialis két derék ember. Omlik belőlük a jó kedv. Adoma,
áldomás ki nem fogy annál az asztalnál, a hová ők leülnek.</p>
<p>Ott van a helybeli tiszteletes is, a kálvinista pap; a gróf
minden ünnepélyes alkalommal asztalához szokta őt hivni; a mit
pedig az nem igen nagyon kiván; nincsen ő az ilyen úri étkezéshez
szokva, s aztán mindig megfekszi egy hétig a lakmározást. Otthon az
«emberem» (így híja a <span class="pagenum"><a name="Page_306" id=
"Page_306">-306-</a></span> feleségét) még azonfelül leszidja, hogy
minek ivott olyan sokat, mikor ismeri már a természetét.</p>
<p>A jó öreg tiszteletes kapott rajta, hogy egy «nostrast»
sejthetett meg az asztalnál: «üljön ide mellém uram öcsém»,
könyörge Kálmánnak, aztán figyelmeztessen, kérem az egekre, hogy mi
a megenni való; valami kigyót vagy békát meg ne egyem ennél az úri
asztalnál; ha pedig látja, hogy nagyon sokat találtam már inni,
adja tudtomra szép hegedű szóban, mondja azt, hogy nagyon erős ez a
bor!</p>
<p>Aztán csak meg is kérdezett mindent Kálmántól, hogy mi az, a mit
most hoznak? Az a makaroni nem valami kigyófajta e? Mert ha ő
valami kigyót meg talál enni, attól ő mindjárt meghal.</p>
<p>Hogy elitélte magában a két kövér kanonokot, a kik még a
csigabigát is megeszik tuczat számra. Nekik való az, mert
pápisták.</p>
<p>Föltette magában, hogy nem fog bort inni; de aztán csak
lehetetlen volt megállni a fogadását, az egyik kanonok hires
toasztmondó volt; megkivánta a constitutiója, hogy minden étel
előtt, s minden étel után egy toasztot mondjon, s mikor ez a
jogczim elfogyott, akkor a felebaráti szeretet diktálta reá azt a
kötelességet, hogy ha még van valaki az asztalnál, a ki nem volt
felköszöntve, megtoasztozatlanul ne maradjon. Ezuttal
harminczketten ültek az asztalnál. Toasztjaiban rendesen testvérére
szokta a felhivást intézni: szállok az urnak. Azt mondta rá: «állok
elébe» s tölte poharába. De miután a szónok toasztja hosszú vala, a
fölhivott nem várhatta végét, közben kiitta poharát, s végül ujra
töltött. Ilyenformán az egyik harminczkét poharat üritett, a másik
hatvannégyet. Az égi gondviselés őrködött fölöttük, hogy semmi
káros következménye ennek nem volt.</p>
<p>Tehát Kálmánra is jutott egy toaszt. A kanonok úr eldicséré
annak minden őseit, őtet magát, jó tulajdonságaival, végül a
fölötti sajnálkozását fejezte ki, hogy miért <span class=
"pagenum"><a name="Page_307" id="Page_307">-307-</a></span> ily
jeles, kitünő ifjúnak eretnekül élni a világban, s óhajtá, hogy az
a boldogságos szűz, kinek képmását a kastély is őrzi (gyöngéd
czélzás Dorothea grófnőre) szelid tekintetével vezesse a derék
ifjút az igaz útra.</p>
<p>De már ez ellen a tiszteletes felpattant! Gróf ide, püspök oda,
ő a maga vallását kisebbíttetni nem engedi. Ő a maga nyájából ily
becses juhot elcsábíttatni nem enged.</p>
<p>No ebből azután tökéletes lett az asztalfölötti mulatság. A
tiszteletes a vallási vitatudományban nagyon jártas férfiú volt,
csak úgy lapdázott negyedfél mázsás embereivel s tűzbe jövén, annyi
borfélét beszedett, hogy Kálmán jónak látta a lábát megnyomni az
asztal alatt s fülébe sugni: «tiszteletes uram, nagyon erős ez a
bor.»</p>
<p>– Ha erős, ne igyad fiam! Vágott neki vissza a lelkesült
harczos, s a harcz vége aztán az volt, hogy Biróczynak be kellett
jönni azzal az izenettel, hogy a tiszteletes asszony ideküldött,
hogy menjen haza, mert baj van, s arra azután a gróf intésére
Kálmán hóna alá vevé a tiszteletest egyfelül, másfelül Biróczy s
elvezeték szépen a parochiáig, folyvást épülve szent Ágoston
citatumain; otthon pedig szépen lefektették s nem kellett neki
ringatás.</p>
<p>– Látod bajtárs, mondá visszatértükben Biróczy Kálmánnak: ez az
élet philosophiája. A hithűség és buzgalom ilyen vedlett vakolatu
házba vezet, a nagy urak gratiája pedig olyan palotába, a milyenbe
visszamegyünk; «flecti, non frangi» (hajolni; nem törni), ez a
jelszó a jó magyar nemesi czimerre. Te már megtaláltad a «gradus ad
Parnassum»-ot. Ott ugyan nincs Parnassus, de van más. Szépen
lépegetsz fölfelé és – hátrafelé. A hányat fölfelé, annyit
hátrafelé. Hanem okosan teszed. «Sic itur ad astra.» (Így haladnak
a csillagokig.) Lesz belőled nagy úr, méltóságos úr, grófnő férje,
Istennő férje; boldogságos szűz malasztja száll rád, égből és
földről. Ha olyan szép fiú volnék, mint te: én is úgy tennék mint
te.</p>
<p>– Részeg vagy te bajtárs nagyon.</p>
<p>– Az meglehet: akkor támogassuk egymást; mert te is <span class=
"pagenum"><a name="Page_308" id="Page_308">-308-</a></span> az
vagy. Én ha vagyok, bortól vagyok; te pedig szép szemektől vagy
ittas. Ha a Katzenjammer előjön, nem tudom, melyikünknek a feje fog
fájni jobban?</p>
<p>Mikor visszatértek a terembe, a toasztozás még egyre folyt; a
férfiak még az asztalnál ültek, a hölgyek már elmenekültek onnan.
Kálmánnak egy pillanatra alkalma volt Dorotheával összetalálkozni
az amabilis confusióban.</p>
<p>A grófkisasszony megszorította a kezét és fülébe sugta:</p>
<p>– Most mondá atyám, hogy mához egy hétre statutióra vagyunk
hivatalosak a kordiczai uradalomba. Elmegyünk mind, ön is velünk
jön!</p>
<p>Az a hang, az a szemragyogás, a mivel e szó mondva volt!</p>
<p>Kálmánnak nagyot dobbant a szive.</p>
<p>Ez a kordiczai statutio volt az, a mi elől szerelemféltő dühében
megszökött, s ez az, a mire szerelmi boldogság diadalával fog
sietni most!</p>
<p>Az ebédnek vége volt, az asztal felbomlott; mindenki sietett ő
nagyságának, a püspöknek kezet csókolni.</p>
<p>– Ő is!</p>
<h2>A SZIVÁRVÁNY KÖZEPETT.</h2>
<p>A Korda folyam ős forrása az északi Kárpátok között fakad. Egy
magas, meredek sziklafal közepéből, három öles magasból tör elő oly
erős rohammal, hogy öt ölnyi ívboltot képezve omlik alá. Csodálatos
boltív! A ki alatta áll, e folyton változó prizma gyémánt
boltozatán keresztül, örök szivárványnyá törve látja az eget. A ki
pedig távolról nézi, mikor a nap rásüt, a zuhatag finom vizporában
egy kerek aureolet lát, minő a léghajósoknak jelen meg néha a
felhők között, egy akkora szivárványt, mely egy emberpárt befogadni
elég.</p>
<p>Ez a hely a tökéletes magány hazája. Északról, nyugotról a
meredek sziklafal zárja el, melyből a folyam előtör; a <span class=
"pagenum"><a name="Page_309" id="Page_309">-309-</a></span> zuhatag
innen egy áthatolhatlan bozóton, őserdők egymásra omlott faderekain
keresztül harsog tovább; keletről pedig egy mély hegyszakadék
tátong mellette, melybe ha valaki alátekint, annak fenekét ellepve
látja a szarvasagancsoktól, miket tavaszszal e bujdokló állatok oly
helyeken hánynak le, hová ember nem közelít.</p>
<p>Fenn a sziklafalon az ős fenyőerdő koronái zúgnak a szélben. Egy
óriási szál: egy koloszsz a többiek között, épen azon barlang
szikla padmalya fölött vert gyökeret, melyből a folyam előtör,
onnan emeli fel örökzöld guláját a többiek közé; onnan felülről a
vadszőlő venyigéje szövetkezett sötétzöld ágaival s lekúszott
rajta, lehúzták mindig éretlen fürtjei egész a tövéig; egy
elszabadult indája lecsüng a vizesésig, s annak az ütésétől
szökell, mintha a vén, komor fenyő gyermekjátékkal mulatná
magát.</p>
<p>A sziklafalon megtűző nap sugarai kétszerezik a nyár melegét, a
zuhatag örök permetege üdíti az átfült léget, a mi tropikus légkört
varázsol elő s a légkör nedves melegében a bércz minden hasadékában
kövér növényzet telepszik le, a fülfű zöld rózsái, a szaka sárga
koszorui virítnak le róla, s a hol más nincs, zöld moha folytatja a
tarka himzést.</p>
<p>A vizesés alatt, a fényes üvegbolt alatt, öles páfrányok
ernyőznek körül pálmaalaku legyezőikkel egy mohos követ, melyet a
felfutó alkekengi koszorúz meg, narancsveres kelyheivel. A meleg
árnyékban csoportokban virulnak, mint egy fejedelmi diszkert, az
erdők drágaságai: orchydaeák, cypripediumok csodaszép bokrétái,
virágok, mik pillangókhoz, legyekhez hasonlítanak; miknek alakja
tarka női czipő, fészkén ülő madár; illatja mesés
szerelemhevítő.</p>
<p>A folyam tajtékzó hulláma tova utat tör magának a gubanczos
máhola és málna bozótok között, mik összeverődtek a vadvenyigével,
iszalaggal; s a hol egy-egy kis csöndes szögletet talál a völgyben,
mely egy eltévedt hullámának <span class="pagenum"><a name=
"Page_310" id="Page_310">-310-</a></span> nyugvóhelyet ád, azt úgy
felékesíti nefelejtssel, sötétkék csengetyü virággal, piros havasi
rózsával.</p>
<p>Egy helyen nagy kanyarulatot tesz a folyam, s ott a kerület
zátonyán egy csalit támad veres fűzből; festői ellentét a komor
fenyő sötétéhez. E törpe fákon hosszú sorban fehér gömbök függnek
alá, messziről virágbimbóknak nézhetni őket. A fügemadár fészkei
azok, miket csodatudománynyal a fűzfa gyapotjából tud szőni,
varrni. Ezek is az emberhang számüzöttei.</p>
<p>S a mint alább a ködös mélységben újra megjelenik a folyam, mint
egy smaragdzöld tengerszem, megszorulva egy völgykatlanba, ott
annak a tengerszemnek a partján látszanak egymás mellett a legősibb
czölöpépítmények, egy mesterséges gát, a mellett sorba épült
gömbölyü gunyhók. Azoknak a lakói a hódok. Ezek a bölcs vizi
épitészek. Egy kiveszni induló faj, mely csak ott lakik még, a hova
ember el nem jut.</p>
<p>Ezt a helyet még nem taposta emberi láb.</p>
<p>A ledült fatörzsön országgyűlést tartanak a czinczérek, e hosszú
bajuszu bogarak; egyedüli urai annak az erdőnek. Határozataikat
bizonyosan jegyzi a fák kérge alá rokonuk, a betüiró czinczér.</p>
<p>Az erdei méh még csak fiainak gyüjti a mézet az odvasfa üregébe.
S ez az egész lég mézillattól terhes, e levegő maga mámorít,
andalít s titkos érzelmeket költ fel.</p>
<p>S e titkokat magyarázni itt vannak az erdők szószólói: a hol a
zuhatag zajong, ott szeretnek énekelni a madarak is, ott hangzik a
rigó kihivó fütytye, ott zúg a süketfajd szerelemféltő haragja, s
mintha folytonos csókok csattognának a levegőben: az a fülemüle
danája.</p>
<p>És az alább hanyatló nap egyre szélesebbre terjeszti ki körül a
bűvös szivárvány kört e tündértáj fölött; az andalgó azt várja,
hogy ott a szivárvány környezte mohos kövön meg fog jelenni az
erdők istennője, a hűs permetegben testét megfüröszteni.</p>
<p>S valóban, ha elvár addig, míg leszáll az est, részesül
<span class="pagenum"><a name="Page_311" id=
"Page_311">-311-</a></span> abban a ritka gyönyörben, hogy a páfrán
levelek legyezői szétnyilnak s előjön közülök a meztelen syrén.</p>
<p>Ah, mily elragadtatás volna e látvány egy vágyódó
természetbúvárnak.</p>
<p>Az a «syrén» egy nagy fekete, meztelen szörnyeteg: ritkaság az
állatok között; teste idomtalan, mint egy vastag kigyó, apró lábai
vannak s fejéből két mozgékony vörös czafrang nőtt ki, a mi még
rémesebbé teszi.</p>
<p>De kincs ez a természetbúvárnak; mert nehéz őt élő alakjában
megláthatni, kerüli az embert s minden más állatot, a napfényt, a
zajt. Olyan helyen él csak, a mit nem háborítnak soha. Nedvet és
meleget keres árnyékos helyen; lassan tud mozogni s semmi védelme
nincsen, egyedül az a borzadály, melyet látása gerjeszt. Senkit nem
bánt, mégis irtózat ránézni.</p>
<p>Ezé a syréné a szivárvány környezte tündérgrotta a Korda-folyam
forrása alatt.</p>
<p>A kordiczai statutio két hét helyett két hónap mulva lett
megtartva, jóval későbben, mint a hogy Bálvándy kitűzte.</p>
<p>Ennek pedig az volt az oka, hogy a fődolog, a vendégek
elhelyezése, nem engedett magával alkudni.</p>
<p>Az uradalomhoz csakugyan húsz falu tartozott, s azok között
Kordicza volt a metropolis. Ezt a czimet nem csak azzal érdemelte
meg, hogy valamennyi között legnagyobb, de egyuttal legrongyosabb,
legpiszkosabb is volt.</p>
<p>Mikor Bálvándy megtekinté új uradalmát, s végig járta azt a
hosszú sáros utczát annak a székhelyén, s meglátta azokat a fából
tákolt kunyhókat, mik egyetlen vasszeg alkalmazása nélkül épültek,
s miknek már a falun kivül érezni a büzét, hát akkor mindjárt
rájött, hogy ő itt a statutiot meg nem tarthatja; mert a sok
vendéget nem tudja hova eltenni.</p>
<p>Arról a kisegitő eszközről is le kellett mondania, hogy
hirtelenében deszkából egy közös kastélyt építtessen, a miben
valamennyi vendégét eltegye. A meghivott vendégek feleségestül,
kisasszonyostul fognak jönni; azokat egy <span class=
"pagenum"><a name="Page_312" id="Page_312">-312-</a></span> nagy
pajtába összerekeszteni nem lehet. Aztán meg Bálvándy Csollán Berti
hirére sem vágyott; a kihez jámbor ember rettegett vendégül
szállni.</p>
<p>Azt gondolta ki, hogy egy szeles éjszakán felgyujtatta Kordiczát
s a rongyos házak aztán végig leégtek, szenynyes vaczkok, szurtos
czókmók, büzös limlom minden oda égett bennük.</p>
<p>Akkor aztán összeszedte Hevesmegyében, Zarándmegyében a maga
hires faragó embereit, felküldte őket Kordiczára, s két hónap alatt
olyan új falut építtetett a leégettek számára, hogy csakúgy
tündökölt! Ellátta a maga jobbágyait házi butorokkal, vászonnal,
edénynyel, hajtatott fel nekik egész csorda tehenet, úgy, hogy
mikor a statutio napja eljött, a minden vidékről csoportosuló
vendégsereg egyesével, családonkint egy-egy külön paraszt házhoz
jutott szállásra, a hol hálálkodó jobbágynép szolgálta ki s leste
még a kivánságát is. Ez a lehető legnagyobb kényelem a világon.</p>
<p>Pedig háromszázat haladt az úri vendégek száma; kocsis, hajdu,
inas azonkivül.</p>
<p>A kordiczai erdőben pedig rögtönzött vadásztanyák voltak
alakítva az összes vendégsereg befogadására; egy roppant nagy
bálterem deszkából, apróbb nagyobb étkezési tanyák. Egy
domboldalban négy szakaszra osztott szakács tanya, külön tüzhely
úrnak és cselédnek. Óriási sütő kemenczék. A szabadban nyitott
laczikonyhák; nagy félszerek a boros hordóknak, szárnyékok a vágó
marhának.</p>
<p>Egy olyan roppant birtoknak, mely három vármegyében fekszik s
Galicziával is határos, a statutiója is nagyszerű. Törvény szerint,
minthogy szerző félről maradt a birtok az öröklőre, minden
szomszédot meg kell a beiktatásra hivni, s minden megye hivatalos
előjáróságának jelenlétében kell annak végbemenni.</p>
<p>S nemcsak a nemességnek, hanem a parasztságnak is jelen kell
lenni. S az mind az új földes úr vendége. Hanem hiszen nem is
történik ilyen szertartás holmi dibdáb <span class=
"pagenum"><a name="Page_313" id="Page_313">-313-</a></span>
jószágocska miatt: sem adásvevés alkalmával, hanem midőn valami
nagy uradalmat kap valaki ingyen, királyi kegyelemből, vagy
korábban elholtnak szerződéséből. Az ilyen úr hadd traktáljon!</p>
<p>Ilyenformán aztán a statutión olyan vegyes társaság keveredik
össze, a milyent soha az életben szántszándék, vagy vakeset össze
nem bir állítani. Papok és tisztviselők, falusi birák és
notáriusok, kis birtokosok és mágnások, bocskoros rusznyákok és
strucztollas úrhölgyek, az uradalom minden szomszédságából
hivatalosak az ünnepélyre. Igy rendeli a törvény. Még Galicziából
is jöttek át telivér lengyel urak és úrhölgyek s segítenek
tarkítani a vendéggyülekezetet.</p>
<p>Annálfogva senki sem csodálkozik azon, hogyha olyan embereket
talál itten, a kikkel máskor még csak szóba sem állt. Mindenki
hivatalosan van itten.</p>
<p>Az egymásután érkezők bediktálják neveiket a jegyzőkönyvbe. S a
Decséry család neve megtűri, hogy Dorothea grófnő neve után
következzék Csollánné, Sátory Katinka neve. A világban sehol másutt
nem állhatnának egymás mellett. Nem a rangkülönbség miatt; Katinka
is nemes nő és gazdag; hanem jó hire miatt. Egy nő, ki férjével nem
él együtt, a Decséry családdal egy társaságba másutt nem jöhet.
Csak a statutión; az is hivatalos személy. Egyik birtoka határos a
kordiczaival, valamint a Decséryek egyik uradalma. Bálvándy azzal
vette rá Katinkát, hogy jöjjön el a statutiójára, hogy visszaadta
elzálogosított jegygyűrüjét: minden kárpótlás nélkül. Azt nem
mondta meg neki előre, hogy Kálmánt is ott fogja találni.</p>
<p>Kálmán sem talált valami megbámulni valót azon, hogy a neve
előtt egy rég elfeledett nevet látott meg: Aszályiét. A minőség is
utána volt irva. «Mint Csollán Bertalan úr meghatalmazottja.»</p>
<p>Találkozott is vele: de nem állt vele szóba; pedig az nagyon
dörgölőzött volna hozzá. Kálmán nem akarta észrevenni. <span class=
"pagenum"><a name="Page_314" id="Page_314">-314-</a></span></p>
<p>– Te! monda Bálvándy Kálmánnak. Látod azt a hosszú nyaku
mendikást? Fogadok veled tiz aranyban egy fületlen gomb ellen, hogy
ezt a kazuárt azért küldte ide Berti, hogy mikor javában folyik a
statutio, felálljon protestálni.</p>
<p>– Mi jogon?</p>
<p>– Semmi jogon. Csakhogy megzavarja a mulatságot. A legale
testimonium kérdésére: hogy mi jogon protestál, azt fogja felelni,
hogy okait előadni van ideje egy évig a királyi tábla előtt. Erre
is fogadok veled: tiz aranyat, egy fületlen gombra.</p>
<p>Kálmán ezt felelte rá, «nincs elveszteni való fületlen
gombom».</p>
<p>S ezt az előleges véleményt aztán minden ismerősének elmondta
Bálvándy, a minél fogva Aszályi akármerre fordult, mindenütt
mosolygó képekkel találkozott. Előre ki volt találva a
rébuszsza.</p>
<p>A statutio emberemlékezet óta mindig az ünnepélyes hivatalos
beiktatással szokott kezdődni: a birtoklevél felolvasásától a hant
kézbeadásáig. A kordiczai statutió nem ezen kezdődött.</p>
<p>A megérkezés utáni napra volt rendezve egy hajtóvadászat; ez
volt az ünnepély előzménye.</p>
<p>És annak is megvolt a maga jogosult indoka.</p>
<p>A statutio egyuttal határjárással is van összekötve. – Hogy a
határjárás végbe mehessen, az új birtokos utakat vágatott az
őserdőkön keresztül s ez alkalommal az útcsináló jobbágyok nem
kevesebb mint kilencz medvével találkoztak; azok közül egyet
megpuskáztak, de elmenekült; egy másik vén maczkó pedig az őt
zavaró rusznyáknak a hátáról mind letépte az irhabőrt.</p>
<p>Tehát legelső feladat volt ezeket az autochton lakóit az
őserdőnek felvilágosítani a felől, hogy változott a birtokos, s az
új gazda kisajátítja a medvének a bőrét, mert különben ez utóbbi
teszi meg azt a tréfát, hogy szétriasztja a határjáró legale
testimoniumot.</p>
<p>Elébb meg kell tisztítani az erdőt a fenevadaktól. <span class=
"pagenum"><a name="Page_315" id="Page_315">-315-</a></span></p>
<p>Nem is volt e bevezetés ellen senkinek semmi kifogása. A
hajtóvadászat, kivált ily magasrangu vadakra, mindég olyan hevély,
melyben magyar, lengyel, orosz örömest bele melegszik; a
mulatságnak ez volt a jobbik fele: a medvebőrre már előre
ittak.</p>
<p>Hatszáz hajtó volt kirendelve, a kik hajnal előtt megindultak
állomásaikról, míg az uraságok a villás reggeli után húztak sorsot
a helyekért.</p>
<p>A magyar hölgyek a lengyel delnőkkel versenyeztek a merész
vállalkozásban, hogy a vadászatban ők is részt vegyenek.
Természetesen mindegyik mellé jutott egy védelemkész cavalier
servant, s azonkivül egy jó lövő orosz puskás.</p>
<p>Még Decséryné a herczegnő is kegyeskedett azon óhaját kifejezni,
hogy a vadászkörnek egy olyan pontjáig, a hová még kocsin el lehet
jutni, Dorothea grófnővel együtt elmegy, melyre Bálvándy
kinyilatkoztatá, hogy van egy szép kerek tisztás a folyam parton, a
melyet a sorshuzásból a herczegnő kedveért külön zár, s ott ő
magának tartja fel azt a szerencsét, hogy a hölgyek fölött
őrködhessék, a miben Decséry főispán is igérkezett vele osztozni. A
többiek sorsot húztak, ki hova álljon? s melyik hölgynek, melyik
lovag legyen a védője?</p>
<p>Egy kis kegyes csalás volt biz abban az egész sorshúzásban, hogy
ki hova jusson és kinek a társaságában. Ugy rendezte azt Bálvándy,
hogy mindenki meg legyen elégedve a helyével is, meg a kiséretével
is, a mi nem nagy boszorkányság egy olyan sorsjegyes zsacskó
mellett, melynek több rekesztéke van s a belenyuló csak azt a nevet
húzhatja ki belőle, a melyet a rendező akar.</p>
<p>Katinka ezt a nevet húzta: «Korda-fő.» Mikor aztán a férfiak is
helyet húztak, s keresni kezdte mindenki a maga párját s rá is
talált, Katinka is kiváncsi volt megtudni, hogy «ki lesz az én
gavallérom? Ki húzott Kordafőt?»</p>
<p>– Én voltam az a szerencsés – állt elő a válaszszal Kálmán.
<span class="pagenum"><a name="Page_316" id=
"Page_316">-316-</a></span></p>
<p>– Ah haha! Katinka elkezdett kaczagni. Nézze csak: rá nem
ismertem önre. Hát ugyan hová tette ön a bajuszát? Jaj be rút ön
így! Bocsánat! Hisz a főispán is önhöz hasonlít. Ez most bécsi
divat ugy-e?</p>
<p>– Az, hagyta rá Kálmán s engedte a szép hölgynek, hogy azzal a
szép szájával az ő rovására nevessen; s azon ürügy alatt, hogy
Kálmán milyen rút lett, kitüntette ragyogó gyöngy fogsoraival, hogy
ő meg milyen szép?</p>
<p>– No hát ha egymásnak jutottunk, induljunk a helyünkre, monda a
szép asszony s előre bocsátva a vezető rusznyákot, megindult a
gyepes ösvényen.</p>
<p>Kálmán ajánlkozott, hogy majd viszi az ő fegyverét is, de
Katinka nem fogadta el.</p>
<p>«Elbirom magam is.»</p>
<p>Kálmán utána ballagott.</p>
<p>A delnő ruganyos léptekkel haladt előtte a meredek hegyi úton
fölfelé, karcsu termetének délczegségét emelte a kurtán feltüzött
feszes vadász öltöny; s a daru tollas férfi kalap még több
büszkeséget ruházott rá.</p>
<p>Fél óráig haladt az ösvényen fölfelé, a nélkül, hogy egyszer
visszanézett volna Kálmánra. Csak amint egy tisztásra értek, a
honnan egy szép havasi tájkép bontakozott ki szemeik előtt, állt
meg egy pillanatra s megszólítá kisérőjét.</p>
<p>– Nem fáradt ön el?</p>
<p>– Nem. Talán kegyed kiván megpihenni?</p>
<p>– Oh én nem fáradok el soha.</p>
<p>S azzal a nélkül, hogy egy pillantást áldozna akár a szép
tájképnek, akár kisérője csúf arczának, inte a vezető rusznyáknak,
hogy menjenek tovább.</p>
<p>Itt már elhagyta őket az ösvény s csak a vezető tájékozása után
kellett haladniok az őserdőn át, a hol százados vén fatörzsek
voltak keresztül-kasul düledezve. Azokat átlépkedni női ruhában
kritikus dolog lett volna. Az orosz ajánlotta szolgálatát a
delnőnek. Annak az sem kellett; feltudott szökni az útját álló
faderékra s onnan <span class="pagenum"><a name="Page_317" id=
"Page_317">-317-</a></span> megint le, a nélkül, hogy ruhájának a
fodra fellibbent volna.</p>
<p>Egyszer aztán olyan helyre értek, a hol a hegyről alárohanó
Korda egy széles árkot képez. Az orosz lehúzta a csizmáit, s térdig
gázolva a vizben, átczammogott rajta; gondolta magában, az utána
jövőknek sem fog megártani egy kis egészséges lábfürdő.</p>
<p>– Átvigyem önt rajta? Kérdé Kálmán a hölgytől. Neki vízmentes
vadászcsizmái voltak.</p>
<p>– Ah. Hiszen egy ölnyi széles sincsen, válaszolt Katinka s jobb
kezébe kapva puskáját, nekifutott az ároknak s könnyedén, mint a
zerge, átugrott rajta, s aztán a tulsó partról visszanézett
társára.</p>
<p>Most aztán Kálmánnak is meg kelle mutatnia, hogy tud ugrani. Ő
is utána szökött.</p>
<p>A vezető igérte, hogy most mindjárt eljutnak a Kordafőhöz, már
hallani a vizesés zúgását. Ez az út aztán már egészen tornászoknak
való volt.</p>
<p>– Menjen ön előttem! parancsolá itt Katinka Kálmánnak. S nem
kivánta segítségét, ha ruháival belekeveredett a csipkebokorba.</p>
<p>Végre elértek ahhoz a meredek hegyszakadékhoz, mely a Korda-főt
eddig hozzájárulhatlanná tette. Az új birtokos gondoskodott az
átjárásról, egy óriási, tiz öles fenyőszálat kivágatott az innenső
parton s a keresztül dülő koloszsz lett az átvezető hid. Annak
levagdalták az ágait s azon kellett végig haladni a tiz öles
mélység felett, mely tele volt a szarvasok elhányt agancsaival.</p>
<p>Ez egy szál fenyőből álló hidra lépve, Kálmánt mégis rávitte az
emberszeretet s a gavalléri kötelesség, hogy Katinkát megkinálja
kezével.</p>
<p>– Fogódzzék kezembe, nehogy leszédüljön.</p>
<p>Katinka elfogadta a nyujtott kezet s engedte magát vezettetni a
veszedelmes hidon.</p>
<p>Mikor a közepére értek, akkor hirtelen megragadta mindkét
kezével Kálmán kezét s azt mondá neki: <span class=
"pagenum"><a name="Page_318" id="Page_318">-318-</a></span></p>
<p>– Ha én most itt el találnék szédülni s lerántanám önt magammal
oda az agancsok közé.</p>
<p>Kálmán átkozott humorral mondá erre rögtöni ötletként:</p>
<p>– Inkább én essem azokra az agancsokra, mint azok én rám.</p>
<p>Katinka boszus negéddel ütött Kálmán kezére.</p>
<p>– Menjen, nem kell többet a keze.</p>
<p>S azzal átbalanciroztak a folyam forrásáig.</p>
<p>A nap még nem jött elő a hegyek mögül; a szivárvány még nem volt
jelen; a szép látványnak még hiányzott a tündéri szine.</p>
<p>A kinek legkevesebb érzéke volt a tájkép rendkivüli szépsége
iránt, az a rusznyák vezető volt. Az mindjárt leült egy mohos kőre,
elővette a szeredásából a fokhagymát, meg a szalonnát s elkezdett
pánizálni.</p>
<p>Katinka fogta magát, odaült mellé, beszédbe ereszkedett vele,
elkezdett kérdezősködni feleségéről, gyermekeiről, egész
pereputyját kitudakolta, a közben kinálgatta saját pálinkás
butykosával, a mi rhummal volt megtöltve. A jó embernek ez tetszett
legjobban az egész discursusban. – Meg is felelt neki emberül;
ivott, mint a kefekötő, s aztán elaludt, mint a juhász-bunda.</p>
<p>Kálmán pedig ez alatt elővette az albumát, meg a rajzónját s
megkisérté lerajzolni ezt a festői képet s aztán kétségbeesve
tapasztalá, hogy ez az ő festői talentumát meghaladja. Akkor aztán
fogta a puskáját s felállt egy kőre, s azt hitte, hogy most neki az
a kötelessége, hogy lesse a medvét.</p>
<p>Mikor aztán a rusznyák elaludt az Úrban, várva a boldogabb
feltámadást, Katinka is otthagyta a jámbort s oda lépett a vizesés
tündérboltozata alá, s oda leült arra a páfrányoktól körülárnyalt
mohos kőre: a syrénnek a trónjára.</p>
<p>– Barátom! Szólítá meg Kálmánt csipős hangnyomattal. Ugy-e nagy
baj az, hogy innen nem lehet elszökni? <span class=
"pagenum"><a name="Page_319" id="Page_319">-319-</a></span></p>
<p>Kálmán visszafordult s hidegen kérdezé:</p>
<p>– Miért?</p>
<p>– Azért, mert ide a falra fölmászni nagyon veszélyes; erre a hid
felé pedig útját állom «én».</p>
<p>Erre aztán mind a ketten elnevették magukat.</p>
<p>– Egyébiránt nincs miért ott állni önnek és lesni a medvét, a
míg a hajtás el nem kezdődik; annak is csak a vége felé, ha erre
közeledik a zaj. Addig leülhetne ön ide mellém, ha fogadása nem
tartja az ellenkezőt.</p>
<p>Kálmán tehát a vállára vetette a puskáját s odament Katinkához
és leült mellé a mohára. Talán syrénnek is szokott híme lenni, mely
odaül néha.</p>
<p>(Szegény syrén! Hogy irtózunk tőle, a miért olyan rút. Pedig az
közelből és sokáig nézve oly gyönyörű teremtés; annak a finom barna
bőrén keresztül meglátszanak az erei, mintha üvegből volna, egész a
szivéig látni. A szép asszonynál ez nincsen úgy.)</p>
<p>– Kegyed többször is volt már hajtó vadászaton, hogy úgy ismeri
a szokást? kérdé Kálmán.</p>
<p>– Oh nagyon sokszor! mondá Katinka s a térdei közé fogott
puskára támaszkodott, olyformán, hogy a csőnyilásra tette a két
kezét, s a két kezére nyugtatta az állát. Atyám sokszor elvitt
magával. Lőttem is nagy vadakat.</p>
<p>– De igen kérem kegyedet, ne tegye a fejét a puskacsőre.</p>
<p>– Miért ne?</p>
<p>– Mert el talál sülni.</p>
<p>– Ah dehogy sül el!</p>
<p>– No én nagyon kérem.</p>
<p>– Jó! tessék velem parancsolni. Az önnek oly rettenetesen jól
illik, mikor parancsol; mint a milyen rettenetes rosszul illik
nekem, mikor engedelmeskedem.</p>
<p>– Nem tanították rá, monda Kálmán csipősen.</p>
<p>– Az igaz, hogy nem tanitottak rá, monda a delnő, a kőfalnak
támasztva a fegyvert; inkább az ellenkezőre, s ez nekem sok
boldogtalanságot okozott. <span class="pagenum"><a name="Page_320"
id="Page_320">-320-</a></span></p>
<p>Nagyot sóhajtva folytatá, maga elé nézve, s két összekulcsolt
kezét térdei közé szorítva.</p>
<p>– Gyermekkorom óta ahoz szoktatott minden: apám, nevelőm,
rokonaim, hogy én leszek a családban az úr; nem nő, asszony,
hitestárs, hanem «úr». Mindenben szabad voltam. A mit kivántam, azt
tehettem. Szabad volt minden. És aztán csak abban az egyben
kötöttek meg elszakíthatatlan lánczczal, a miben a legutolsó
jobbágy leány is szabad, hogy azt választhatja férjül, a kit akar.
Rám nézve külön törvényt alkottak, a miben ki volt mondva: ez lesz
a férjed, senki más! Pedig hiszen a Teremtő Ur Isten már maga is
megbánta ezt a vállalatot. Én is azt tettem volna, a mit Éva, hogy
ha nekem kiszabják, hogy itt van egy ember, nincs több a világon
csak ez az egy, ezének kell lenned; és ha az a férfi ideálképe: hát
választom helyette az ördögöt. És velem még megfordítva bántak:
nekem férfi helyett az ördögök legnevetségesebb alakját, Asmódit
jegyezték el.</p>
<p>Kálmán furcsán csóválta a fejét. Katinka észrevette azt.</p>
<p>– No hiszen ön ismeri őt. De az egész világ ismeri, hát nem ez-e
az igazi neve? Lássa ön, ezelőtt két hónappal bezártam magamat, s
éjjel nappal törtem a lelkemet, hogy mi legyen belőlem? utoljára
arra a gondolatra jöttem, hogy irok annak az embernek, jőjjön
értem, vigyen haza, lakjunk együtt, törődjünk össze. Akkor az
feljött Pestre, összeült kártyázni Bálvándyval; feltette kártyára a
jegygyűrümet s elvesztette azt. Azzal haza ment, nekem azt se
mondta: «jó éjszakát».</p>
<p>Katinka lehúzta a karikagyűrűt az ujjáról s mutatta
Kálmánnak.</p>
<p>– S Bálvándy aztán visszaadta a gyűrüt nagysádnak?</p>
<p>Kálmán jó vágást hitt ezzel a delnőnek adni.</p>
<p>– Igenis, Bálvándy azt nekem visszaadta. Semmi titok nincsen
benne. Bálvándynak is volt egy talánya életem rejtélyei közt. Csak
volt. Már ki van találva. Itéljen fölöttem, a ki Istennek érzi
magát. Életemnek legborzasztóbb <span class="pagenum"><a name=
"Page_321" id="Page_321">-321-</a></span> napján, a minek neve
menyegző, mikor kétségbe voltam esve az utálat miatt, megsértve a
legdurvábban, megalázva egy ember által, ki nekem hűséget esküdött,
s egy szolgáló miatt még az nap megalázott, kigúnyolva,
megcsúfolva, semmivé téve, ez az egyetlen ember volt, ki
menekülésemre kezet nyujtott. Az igaz, hogy rossz menekülés volt;
mert azt a világ nekem meg nem bocsátja soha, de én magam
megbocsátottam azt magamnak. Megfizettem érte mindenkinek. Senki
iránt sincs tartozásom. Bálvándy járhat felőlem, a merre neki
tetszik. Rá sem gondolok többé. Lucifer ott maradt a paradicsomban;
Éva pedig bujdosik a paradicsomon kivül.</p>
<p>Katinka eltakarta két kezével arczát.</p>
<p>Kálmán félt, hogy most mindjárt sirni fog. Nem biz az, kaczajra
fakadt.</p>
<p>– No már csak nem mondhatja senki, hogy nem kegyes
elmélkedésekkel töltjük az időt: íme én önt már félóra óta bibliai
magyarázatokkal mulattatom. Az így van nálunk kálvinista
leányoknál, sokat tanítanak nekünk a bibliai történetekből.
Apropos; nem lett ön még pápistává? – Még nem? – No én azt
hallottam.</p>
<p>Katinka e beszéd alatt megkisérté jegygyűrűjét egy hangafa sima
ágaira sorba felhuzgálni: egyikre sem illett, Utoljára csak
felhúzta a hüvelykujjára. Neki persze Csollán Berti gyűrűje minden
ujjára tág volt.</p>
<p>Kálmán nevetett a kérdésre, hogy nem lett-e még pápistává? s azt
felelé «még nem».</p>
<p>E közben feljött a hátuk mögötti sziklaorom fölé a nap. És abban
a perczben ott állt előttük az a csodaszép tünemény: a szivárványos
dicskör. A reggeli szellő a vizesés boltivéből elporló ködnyi
vizcseppeket nyugat felé terelte, s az örök vizpermetegben
megjelent Iris hétszinü sugáröve, mely a két alakot két öles
kerületben fogta körül.</p>
<p>Ah minő szép tünemény! mondá magában mind a kettő, de fennhangon
mondani nem merte: félt, hogy a másik kitalálja nevetni. Pedig e
látvány minden érzéket felfokozott. <span class="pagenum"><a name=
"Page_322" id="Page_322">-322-</a></span></p>
<p>A helyett Katinka élczelni kezdett.</p>
<p>– Úgy ülünk itt e szivárványban, mint Jupiter és Juno; csak a
pávák hiányzanak. Most jön a zsidó mythologia után a görög
mythologia. Jó kedélyes istenek voltak azok. Juno boldog lett egy
virág megszagolásától, s Jupiter olyan becsületes ember volt, hogy
megnyugodott benne.</p>
<p>– Nem egészen: tudott magáért boszut állni, felelt meg Kálmán a
kissé szabad ötletre.</p>
<p>– No hát hogy egy dologban hasonlítsunk Jupiterhez és Junohoz,
veszekedjünk egy kicsit: azok is mindig czivakodtak. Ugyan mondja
meg ön: miért futott el tőlem olyan egyszerre?</p>
<p>No erre a kérdésre régen készült már Kálmán; de még most sem
volt rá készen. Nehéz arra megfelelni.</p>
<p>Katinka nem is hagyott neki időt a felelésre: tovább
kérdezett.</p>
<p>– Megbántotta önt valaki? Én vétettem-e önnek valamit? Féltékeny
volt ön valakire? Vagy csak egyszerüen meggyülölte a két szememet,
s nem akart többet beléjük nézni? Feleljen ön nekem, miért szökött
meg? Feleljen, mert innen nincs hova menekülni. A rusznyák holt
részegen alszik. Egyedül vagyunk. S ön még nem tudja, mit tesz az,
egyedül lenni velem az egész világon? Én gyilkos kedvemben
vagyok.</p>
<p>S azután, hogy megmutassa, milyen gyilkos kedvében van,
összetette a két kezét s mintha Istent imádna, úgy tekinte
könyörögve Kálmánra, s ismétlé a kérdést lágy, érzékeny panasz
hangon: «mondja meg, miért hagyott el engem?»</p>
<p>– Mondja meg, miért gyülölt meg engem?</p>
<p>– Jól van asszonyom, monda Kálmán, ön őszinte volt hozzám, én is
az leszek. Elmondom önnek az utolsó egy pár napnak a történetét. A
mi odáig van, az egy boldog álom. Szokott az ember álmában boldog
lenni, ugye bár? és aztán visszagondol rá, de nem beszél róla. Az
álom folytatása ez volt. Az istennő azt mondta imádójának:
<span class="pagenum"><a name="Page_323" id=
"Page_323">-323-</a></span> «én el akarok menni olyan helyre, a hol
ragyogni lehet;» «jó, legyek én is egyik tükre a te ragyogásodnak.»
Az nap elmentem egy uzsoráshoz s felvettem tőle két ezer forintot,
lekötöttem érte tizezeret, a mit vissza kellett volna fizetnem
bizonyos idő mulva. Ezt csak el kell kezdeni s azután egész a hegy
lábáig legördülni egymásután következik. De hát édes álmában az
embernek esni is gyönyör. S az én álmom igen édes volt. Még most is
gyönyörrel gondolok rá. Ha végig hagyják azt álmodnom, talán azon
végződik, hogy egyenesen a halálba lépek át belőle. S ki tudja,
hátha az is gyönyör. Még azt senki sem jött vissza elmondani, mit
érez a sziv, mikor megszakad. Minden készen volt nálam:
becsületszóra felvett pénz, vakon induló szenvedély, mámortól ittas
vágy. Akkor elmentem önhöz. És akkor fölébredtem. Eleinte mindig
haragszunk arra, a ki álmunkból fölébreszt; hanem egy percz mulva
átlátjuk, hogy az jót akart velünk. Egy napig kinzott a szívnek
minden keserü érzése. Ez a nap is feledhetlen lesz előttem örökké.
Hanem másnap már ébren voltam. Láttam magamat és mindent körülöttem
úgy, a hogy van. Olyan útra léptem, a melyen veszendőbe megy a
becsület maga. Oh én ezekért a minden földi ragyogványt felülmuló
szemekért a földet körül kerültem volna, s átmentem volna saját
magam ellenlábasának. Én ott laktam ezekben a szemekben! Úgy laktam
bennük, mint a holdkóros a holdban. Oh engem ez az emlék még akkor
is melegíteni fog, ha valaha megérem, hogy megőszülök. De
folytatása ennek nincs. Én elmondtam önnek a magam ábrándját:
hölgy, ha szeretsz, ne szeress mást; se vagyont, se ragyogást; dobd
el azt; vesd végét váló perednek, ne bándd, ha nagy birtokodat
elveszted, leszünk szegényebbek, mégis gazdagabbak; ez volt az én
ábrándom; ön mást mondott: «férfi, ha szeretsz, ne szeress mást, se
jövőt, se férfi hirnevet, se becsülést, se életpályát, dobd el
értem mind, ne kérdd, mint mond a világ; itt nálam egy másik világ,
lakjunk abban.» Én hallgattam önre. S ha <span class=
"pagenum"><a name="Page_324" id="Page_324">-324-</a></span> akarta,
ezért a másik világért meg tudtam volna halni: mert ez a másik
világ két ember számára elég nagy; de asszonyom, három ember
számára már nagyon kicsiny.</p>
<p>– Tehát Bálvándy volt az oka mégis! kiáltá fel Katinka haragra
gyultan. Az Isten verje meg érte.</p>
<p>És aztán eltakarta arczát kezével és zokogott.</p>
<p>Kálmán hagyta őt sírni. – Hiába volt már az.</p>
<p>Katinka meg is bánta nagyhamar, hogy olyan gyönge volt; s
letörülve könyeit, büszke arczot öltött s aztán keserű hangon
mondá:</p>
<p>– No és ön aztán megtalálta maga körül mindazt, a mit álmában
elhanyagolt. – Látta, hogy életpályáját folytatnia kell; hiszen még
nem is végzett; még könyvének van eljegyezve; az a hites felesége;
a legelső esküvő az ügyvédi hitletétel. Ez után kell látni, nem az
asszony után. Ebben igaza volt. Hogy az uzsorásnak visszaadta a
kölcsönvett pénzt – azt is tudom és egészen helyeslem. Ön emberré
akar felnőni. Ez tiszteletreméltó törekvés. – Hanem egyet még
elhallgatott ön. A fő dolgot. No csak gondolkozzék rajta. Ugye
milyen közel ülünk egymáshoz? Kezeink találkoznak. És még is egy
nagy, nagy hideg Alpes áll közöttünk. Nem érzi ön a szelét a mint
ráfúj az emberre? Én érzem. Mi az?</p>
<p>Kálmán félretekintett. Tudta ő azt, hogy mi az? De azt nem
szokták megnevezni.</p>
<p>«Az, hogy már mást szeretek!»</p>
<p>De Katinka nem hagyta őt menekülni ezzel a félrenézéssel.</p>
<p>– Fordítsa vissza az arczát felém, kérem, ha nem sajnálja. Úgy.
– Oh, barátom. Az mind nem igaz, a mit ön beszélt. Az ön
tekintetében nem leskelődik az a sárgaszemű szörnyeteg, a minek
féltés a neve. A ki félt, az küzd; a ki félt, az tesz; az
elfutásnak neve «megijedés». Ön megijedt attól, a kit vágytársának
hitt, összehasonlította magát azzal, s nem volt hite se önmagában,
se én bennem, hogy győzni tudjon fölötte, s mert a küzdelemnek
<span class="pagenum"><a name="Page_325" id=
"Page_325">-325-</a></span> a tárgyát nem tartotta elég érdemesnek,
inkább bánatot fizetett és elfutott előle.</p>
<p>De már ezt erős dolog volt Kálmánnak elnyelni. Kissé találva is
volt. Bálvándyval szemben mindig több volt nála az irigykedés, mint
a féltékenység. A szép nőnek abban igaza volt, hogy az irigykedés
gyáva, a féltékenység vakmerő.</p>
<p>– Tehát elmondok önnek mindent, – mondá Kálmán, nem azért, hogy
védjem magamat kegyed ellen, kinek még a haragját is tisztelem,
hanem hogy egy történetnek lélektani megoldását nyújtsam. Engem
több társammal együtt egy ifjúkori fogadás kötelezett, hogy mi
minden tehetségünkkel, egész életünkkel a szegény, önfiaitól is
elhagyott nemzet újra felélesztésének munkájába kezdünk: tollal,
szóval, karddal, hegedűvel, eszmével és iparral. Azok az ifjak, kik
ezt felfogadták, mind megindúltak már azt a göröngyös utat törni:
oly útakat, a hol előttük kevesen jártak, s a kik jártak, azoknak a
jeltelen sírjai nem buzdítják a továbbhaladásra az utánuk jövőket.
És mégis mindig jönnek utánuk. Egyik barátom megindult új világot
hódítani, mint színész; másik óvilágot keresni, mint tudós;
harmadik az igazságot buvárkodja; negyedik a nemzeti zenét
élesztgeti, és mind a koldúsbottal kezeikben, a fekete kenyérrel
jutalomképen. – Azon a napon, melyen utoljára voltam önnél,
találkoztam e barátaimmal. Mindenik haladt, mindenik küzdött ez
alatt; csak én nem mondhattam semmit; egyedűl azt, hogy «éltem az
életet». Pedig én voltam közöttük az első, a legerősebb. Rám volt
bízva a legdrágább: a nemzeti nyelv győzelemre juttatása. És én nem
tettem semmit. – Örültem az örömnek. – Ráismertem magamra.
Elítéltem magamat. S végrehajtottam magamon az itéletet. Pedig ez
nekem fájt jobban. Ez történt velem, asszonyom.</p>
<p>Kálmán lelkesülten emelte föl ragyogó arczát. Azt hitte, hogy
most szányakat öltött, nem követheti őt az a hölgy. Oh, mintha az
mentsége lehetett volna! <span class="pagenum"><a name="Page_326"
id="Page_326">-326-</a></span></p>
<p>– Most fogtam már meg önt; szólt Katinka kegyetlen mosolylyal. –
Önnek magas missiója volt; nagyszerű, merész, őrjöngő hivatás. De
hát ki mondta azt önnek, hogy én e hivatásának útjában állok? Szólt
ön én nekem erről valaha egy szót is? Kérdezte-e tőlem valaha: hát
te nem akarsz-e ily eszményi, ily őrjöngésbe vezető útra együtt
jönni velem? A mit ön akart, azt kivánhatta tőlem. Ha azt kivánta
volna, hogy döntsem ki a házamnak minden közfalát s csináljak
belőle színházat, megtettem volna; ha azt akarta volna, hogy
játsszam, mint komédiásné az ön által írt színdarabokban, megtettem
volna: ha költő akart ön lenni, ha nem akadt, a ki műveit kiadja,
én mindenemet arra költöttem volna, hogy a mit ön ír, minden
gunyhóban olvassák; – ha fájt önnek, hogy idegen nyelven
társalkodom, megesküdtem volna, hogy soha más szót senkihez nem
ejtek, mint a mit ön emelni akar; termet nyitottam volna és
menhelyet mindazoknak, a kik hasonlót tesznek, mint ön és jó
barátai, s a míg nekem van egy falatom, nekik is lett volna; –
kifordítottam volna a főváros képét mostani formájából s ős
divatokat erőszakoltam volna a közönségre; tettem volna önnel
együtt mindent, míg mind a ketten együtt vagy a Pantheonba, vagy a
bolondok házába nem kerülünk!… De hát szólt ön én hozzám ilyen szót
valaha? Az ön muzsái voltak én rám féltékenyek? Miért? Nem
férhetnek meg én velem mind a kilenczen egy házban? Nyügöztem én
önnek olympi felszállását? Vagy a poesisnak asceták kellenek, mint
az evangeliumnak? Gyötröttem én önt? Rontottam-e rideg szeszélylyel
a himes ábrándokat? Talált-e ön bennem hideg, számító prózai
kedélyt, melytől a költő megundorodik? Nem voltam-e önnel szemben
tetőtől talpig szív? – De nehogy azt gondolja ön, kedves barátom,
hogy én itt most önnek egy eldobott portékát árulok s még
rádicsérem az elocsárlottat! – Nem, csak önt akarom saját maga
felől felvilágosítani; mert látom, hogy ön egészen tévedésben van
önmaga <span class="pagenum"><a name="Page_327" id=
"Page_327">-327-</a></span> felől. – Ön tőlem elfutott, azt mondja,
mert barátait akarta követni arra a rögös pályára, a hol a
koldusbot vezet s az éhen elholt tudósok sírjai jelölik az
állomásokat. Ulysses és Circe története. És aztán hová menekült ön?
– Tán ment azoknak a tudósoknak a nyomdokába, kik kevesebb
tehetséggel, mint az öné, irdogálnak itt amott, szűk körű olvasó
közönségnek? Nem oda ment ön. Hanem fellépett az excellentiás urak
hintajába s vitette magát azon az úton, a melyen nem göröngyök, de
sima parquettek fogadják a vándort; jó, ha ügyesen tánczolni tud ez
úton! a hol nem babérfa és koldusbot, hanem magas hivatalok és
fényes czímek teremnek, s a hol a statiókat nem kidült poeták
sírjai, hanem magas rangfokozatok képezik. – Erre az útra indult ön
meg, ezen haladt már jó nagyot – és most idáig szerelmes ön egy
nagyméltóságú, angyali szép madonna arczba, – ni!</p>
<p>Katinka mutató ujját végig húzva a két szemölde felett, végzé be
a mondást.</p>
<p>Kálmán elbámulva tekinte a hölgy arczába. Abban ugyan
megláthatta, hogy mi az a «sárgaszemű szörnyeteg?»</p>
<p>Katinka hosszasan elhallgatott e szó után. Kálmán pedig
hosszasan ott felejtette tekintetét a hölgy arczán.</p>
<p>És mennyi mindent tud mondani egy nő ajka, mikor be van csukva.
Oh ő tanulmányozta e csudálatos hieroglyphokat, mik egyetlen
szépségvonal kigyózatából állnak elő. Hogy tud ez egyetlen apellesi
vonal duzzogni, szemrehányni, megszomorítani, aztán ismét
csábítani, bízni, elandalodni, vágyakat kifejezni, mikre nincsen
szó, csak száj.</p>
<p>A hajtóvadászat zaja a minden hangot elfogó sziklafaltól nem
tört fel idáig, ha felhangzott is, a zuhatag örök moraja elnyelte
azt, nem zengett azon keresztül más, csak azok a panaszhangok, azok
a csókok a levegőben, miket a fülemülék szórnak.</p>
<p>S a mint feljebb jött a nap, a szivárvány boltíve annál
<span class="pagenum"><a name="Page_328" id=
"Page_328">-328-</a></span> alább szállott, a bűvkör annál
szorosabbra vonult össze az egymás mellett űlők körül, a fényes
kristály boltozat prizmája gyémántfényt szórt alakjaikra.</p>
<p>Sok idő mulva felnézett Katinka Kálmán arczára s megszólalt.</p>
<p>– Még a bajuszát is levette a kedvükért! hogy hozzájuk illjék.
Mint a ki szökni készül; mint a ki azt mondja: «engem olyannak ne
ismerjen többet senki, a milyen eddig voltam! «Szegény Kálmán! Hogy
darabolja el magát apródonkint. Mindennap egy kis morzsácskát
kivánnak belőle. Ma tegye meg a kedvünkért ezt, holnap amazt; hogy
tagadhatná meg? De mikor az egész emberről van szó: arra nincsen
válasz. Mindenki ád neki egy kis részecskét a szivéből s Kálmán azt
őrzi, mint a kincset. Tanulnak tőle magyarul; behívják családi
ünnepélyeikre, emlékeket ajándékoznak neki, a főispán megkéri, hogy
csináljon számára beszédet; a comtesse duettet énekel vele a
zongora mellett; kap nyájas pillantásokat, egy titkos kézszorítást,
velük megy utazni, tartja a szenteltvíztartót, mikor imádkoznak s
azt hiszi, hogy már most szeretik. Oh én nem mondom azt, hogy önnel
játszanak! Meg nem sérteném önt a félvilágért azzal, hogy azt
lehetőnek tartsam. Én hiszem, én bizonyos vagyok felőle, hogy önből
híres nagy ember lesz, akármely úton indul el, s azok, a kik önt
magukénak nevezhetik, büszkék lesznek arra. De az, a mi magasan
van, az egyúttal messze is van! Mikorra jut el ön oda? Azt hiszi
ön, hogy azok a főurak leányai úgy előlegezik a szerelmet, – mint
más bolond asszony? És ha tenné? Ha megeshetnék az életben az, hogy
egy fiatal embernek, a ki nem főrangú, csak azért, mert eszes,
derék ifjú, odaadnának egy leányt mágnási családok
legelőkelőbbjéből, mert szeretik egymást, mivel fizetné meg az a
fiatal ember ezt az ajándékot? Mindenével úgye? De hát ön nem tudja
még, hogy mi az a «minden»? – Minden! Tegnap odaadta ön a bajuszát,
holnap meg fogja hajtani a térdét az oltár előtt, mely <span class=
"pagenum"><a name="Page_329" id="Page_329">-329-</a></span>
kedvesének oltára; mert azt csak nem hiszi ön, hogy a vakbuzgó
Decséry család egy grófnőjét protestanshoz adják nőül? – és
holnapután meg fogja ön hajtani a térdét azon emberek előtt, a kik
a magasramenőknek bálványai. – Mit? ön fejével tagadva int? – Hát
hiszi ön, hogy Decséry Dorottya imádójának szabad lesz Decséry
főispán ellenében a nógrádi feliratot pártolni? hogy az a fiú, ki a
Decséryek karján lesz bevezetve a nádori udvarhoz: ott majd a
kuruczot fogja játszani? Azt ám: Palatinus Pistának a lovát! Ott
nem ír ön hazafias verseket; ott nem emeli ön fel nemzetének semmi
porba esett dolgát; ott nem fog ön magyar komédiásokat pártfogolni,
hanem szolgálni fog azért a szép arczért, a kit meg kell
szolgálni.</p>
<p>Kálmán a fogait csikorgatta össze: ez az asszony a szívét
szurdalja keresztűl-kasul szavaival.</p>
<p>– De ez mind nem lesz így. Ne szomorodjék ön el rajta.
Gyermekjátékok ezek csak. Nem vár önre a szép madonnaarcz, a míg ön
felnő nagy emberré. Kész nagy emberek is vannak már a világon, s a
legelső jó alkalomnál úgy elfelejtik önt, mintha sohase szorították
volna meg a kezét. – No no! – Ne ugorjék fel mellőlem. Nem akartam
önt meghazudtolni. – Önök valósággal szeretik egymást; s soha sem
fogják egymást elfelejteni. És így megtörténhetik, hogy majd tán
tíz év mulva ismét összetalálkozik ön Dorottya grófnővel: (mert
hiszen ön csak nem lesz örökké Decséryéknél juratus?) akkor aztán
ön már tekintélyes úr lesz. Híre, rangja, gazdagsága elég. Dorottya
grófnő pedig már valószinüleg özvegy lesz, valami német uralkodó
herczeg özvegye. No de azért még mindig igen szép lesz; mert hiszen
a főrangú hölgyek nagyon meg tudják őrizni arczukat az erős naptól
s szivüket az erős szenvedélytől. – Akkor aztán meg fogja őt
nyerhetni. – Akkor aztán az öné lesz.</p>
<p>Itt kitört végre a szenvedély a hölgy szivéből.</p>
<p>– Hanem akkor aztán mi különbség lesz kettőnk között?
<span class="pagenum"><a name="Page_330" id=
"Page_330">-330-</a></span></p>
<p>Kálmán e szóra felháborodottan akart felkelni helyéről.</p>
<p>De a hölgy megragadta kezét egész hévvel és nem bocsátá.</p>
<p>– Tán azt hiszi ön, hogy ezek az angyalarczok mindvégig szentek
maradnak? hogy a kiknek a fejük olyan magasan van, azoknak a lábuk
nem botlik soha? Asszonyok vagyunk mind! Egyikünknek csak ott van a
szive, a hol a másiké. Én sem vagyok angyal: nem hazudom, nem
ámítok. De ha én vétek ön ellen, ha én önt megharagítom, engem
megverhet, bezárhat, eltaposhat s ha megszán: újra megbocsáthat; de
ha az a magas hölgy szivig sérti önt: azt mosolyogva kell önnek
fogadni, azt eltitkolni és hizelegni kinzójának soha ki nem
engesztelt szívvel. Nos, fusson ön innen. Nem bántam önnel elég
kegyetlenűl eddig?</p>
<p>Kálmán felállt s a szivárványos ködön keresztűl a világba
bámult. Ezek olyan tövisek voltak, a miknek hegye bentörik.</p>
<p>– Hogy került ön ide erre a helyre? Hall ön valamit a
hajtóvadászatból? Semmit. Ez a hely kívül esik mindenen. Hogy
kerültünk mi egymással itt össze? Talán az én kedvemért? Talán az
ön kedveért? Talán a véletlen hozott össze? – Nem jön ön arra a
gondolatra, hogy ön azért van most itt, hogy ne legyen ott, a hol
most másnak van jelenete? Ez az egész statutió, hajtóvadászat nem
kicsinált terv talán? A Decséry grófoknak sok heverő pénzük van s a
Bálvándy báróknak sok igényük: s a báró Antinous alakja nagyon
odaillik a madonna arczhoz. Nem érti ön ezt még? Ah, ha én önnek
volnék, nem állnék itten, hanem venném a fegyveremet s berohannék a
vadászkörbe, koczkáztatva, hogy meglőnek medve helyett, s keresném
a magam vadját s a magam vadászát.</p>
<p>Kálmán ura lett indulatainak. Átlátta, hogy neki e tárgynál nem
szabad nevetségesnek lennie. Azért is nagyot nevetett, s
leheveredett a fűbe. <span class="pagenum"><a name="Page_331" id=
"Page_331">-331-</a></span></p>
<p>– Én bizony nem megyek a bozótnak; nagyon jól érzem magamat
itten, hahaha!</p>
<p>És mikor így nevetni látta, elfacsorodott rajta a szíve a szép
hölgynek. Tudta, hogy milyen nagyon fájhat az annak?</p>
<p>Akkor aztán oda térdelt melléje s megragadta Kálmán kezét, s
legszenvedélyesebb könyörgésre fogta a dolgot.</p>
<p>– Ah Kálmán, bocsásson meg, hogy így bántottam önt. Nem igaz, a
mit mondtam. Nem igaz, felejtse el. Csak a rosz szív mondatta
velem; szeretni fogják önt. Hűségesek lesznek önhöz. Hisz az nem
lehet máskép. A ki önt egyszer megszerette, az önt el nem
felejtheti soha: az meg fogja önt tartani, az meg fogja önt
érdemelni. Óh csak én, csak én nem voltam képes önt
megérdemelni!…</p>
<p>És azzal leborult zokogva a zöld fűbe, könyjeivel szaporítva a
harmatot; oda borult Kálmán lábaihoz; szép sylphid termete
vonaglott kínosan a pázsiton fekve.</p>
<p>És Kálmán arra gondolt, hogy milyen véghetetlen mélység és
magasság egy nőnek szerelme. Az ember elszédül, ha hosszan néz
belé.</p>
<p>A nap egyre magasabbra szállt, a lég forró volt,
virágillatártól, fenyőambrától terhes, a magasban hangzottak a
fülemüle csókok; a vízesés szivárványa egészen alálapult már a
földre, mintha egymáshoz akarná szorítani őket Iris büvős
szalagjával.</p>
<p>A nő csupa gyöngédség volt, a nő csupa asszony volt. Asszony,
minőnek a természet remekbe alkotá, hogy még a bűne is szép legyen.
Egy tündér, ki boldogsággal öl meg. Egy istennő, a ki meghódol.</p>
<p>E perczben csörtető robaj közelíte a völgy felől.</p>
<p>A sűrű tövisbozóton keresztűl törtetett valami erőszakos alak a
meredeken fölfelé, Kálmán fölugrott és fölkapta fegyverét.</p>
<p>A távolból alant a völgyben zajos lárma hangzott s egyes
puskaroppanások. <span class="pagenum"><a name="Page_332" id=
"Page_332">-332-</a></span></p>
<p>A tar galy recsegett a közeledő nehéz léptei alatt, a tépett
cziher ropogott, felriadt vadmacska rohant előre köpködve,
prüszkölve föl a száraz faderékra, futó róka, nyest iramodása
előzte meg közeledtét, s vijjongó madársereg repkedett fölötte,
miknek fészkét eltaposta. A zaj maga is elég nagyszerű volt, mely
közeledtét hirdeté. Maga nem adott hangot.</p>
<p>Egyenesen arra tört a vízesés felé. Talán ide szorították.</p>
<p>Nem soká váratott magára. Előzuhant a fenyőbokrok közűl.</p>
<p>Pompás fekete nőstény medve volt, hat lábnál magasabb, sűrű
lompos szőrű.</p>
<p>Két lábra állva jött. Egyik első lábával törte maga előtt a
bozótot. Két fiát hozta magával.</p>
<p>Az egyik kis medvebocs a szájában volt, derekánál fogva fogai
közé szorítva, a másikat jobb első-lábával szorítá magához.</p>
<p>A bozót és a vízesés között volt egy húsz lépésnyi tisztás. A
mint a menekülő fenevad a tisztásra kiért, akkor látta meg a lesben
álló ellenfélt. Kálmán arczához emelve fegyverét várt reá.</p>
<p>A medve egy ijedt hördülést hallatott s egyszerre megtorpant.
Azzal félreugrott s eddigi irányát megváltoztatva, oldalvást
menekült, merre a hegyszakadékon átdöntött fenyőt megpillantá.</p>
<p>Kálmán könnyen agyonlőhette volna, de nem tette. Tudja Isten
miért nem tette? Talán megsajnálta az állatot, mely nő és anya, s
gyermekeit siet megmenteni. Kitelik tőle: a poéta! Elég az hozzá,
hogy csak czélzott utána míg láthatá, a mikor aztán eltünt a szemei
elől, akkor leereszté puskáját. Megtörténik az ilyen eset ujoncz
vadászokon akárhányszor.</p>
<p>– Miért nem lőtte ön meg? – kiáltá rá hevesen a delnő.</p>
<p>Kálmán ránézett s aztán azt felelte: <span class=
"pagenum"><a name="Page_333" id="Page_333">-333-</a></span></p>
<p>– Megnyirkosodott a lőpor a puskám serpenyőjében a vízesés
alatt. (Akkor még kovás puskák divatoztak.)</p>
<p>Pedig nem volt igaz.</p>
<p>– Ah, minő kár!</p>
<p>Azonban a medve nem menekült el olyan könnyen, mint akarta. A
mint a hegyszakadékhoz ért, az egyik bocs, melyet ügyetlen kezében
tartott, megriadt a meredélytől, s kiugrott az anyja öléből s
elkezdett botorkálni vissza a bozót felé.</p>
<p>Az anyamedve otthagyta az ostoba kölyket, s a másikkal, a mit
szájában czipelt, át futott sebesen a ledöntött fenyőszálon. Ott
azután már meg volt menekülve. Fel a sziklák közé senki sem
üldözhette.</p>
<p>Hanem ott egy pillanatra megállt. Az innenső parton hagyott
kölyke elkezdett szükölni, nyivákolni, s ezt az anyamedve
meghallotta.</p>
<p>Vissza jött érte.</p>
<p>A szájában vitt fiát eldugta egy bokorba s maga rászánta magát,
hogy még egyszer megtegye ezt az útat.</p>
<p>– Ah, a medve visszajön! kiálta a hölgy s magasan lihegő
kebellel futott a kőhöz támasztott puskájaért.</p>
<p>Kálmán egy perczig azt hitte, hogy védelmére lesz szüksége s
eléje állt a hölgynek, ha a medve támadó szándékkal jőne, hanem a
másik perczben már látta, hogy oltalma felesleges, a vadállat nem
jön támadni: fiát keresi.</p>
<p>Nem jött kihívó fenyegetéssel, ordítva, két lábon; hanem
lelapultan osont, s nyihogva kereste a bokrokat, elbújt fia
végett.</p>
<p>Hogy rátaláljon, még egyszer végig kellett czammognia a
tisztáson. Félve kapkodta fejét a vadászok felé, nyugtalanul
morgott, nyöszörgött, mintha mondaná: ne bántsatok, én sem bántalak
titeket, engedjetek a fiamat keresnem.</p>
<p>Megtalálta a kölyket.</p>
<p>Akkor aztán örömrivajjal vihánczolt fel, s szájába kapta
<span class="pagenum"><a name="Page_334" id=
"Page_334">-334-</a></span> azt és felemelkedett vele, mintha
dicsekednék, hogy ime megtalálta, vagy mintha köszönné, hogy nem
bántották.</p>
<p>– Álljon félre az útamból! csengett Kálmán fülébe a hölgy
szava.</p>
<p>Megdöbbenve tekinte vissza.</p>
<p>A hölgy ott állt mögötte, ballábát előre toppantva, jobb lábán
nyugtatva termetét s puskáját hevült arczához emelve czélzott a vad
állatra.</p>
<p>Az anyamedve is észrevette őt, s elkezdett sírni, mint egy
ember. Oh annak valódi emberi értelme volt. Lehetetlen volt azt a
sírást nem érteni.</p>
<p>– «Ne bánts engem. Hiszen nő vagy. Látod, én is anya vagyok. Kis
fiamat szabadítom. Ne légy kegyetlen hozzám.»</p>
<p>Sírhatott annak.</p>
<p>Egy percz alatt egymás után dördült el mind a két cső, s az
anyamedve összerogyott.</p>
<p>Még akkor sem ordított, csak sírt; még akkor is szájában tartá
fiát. S mikor aztán kénytelen volt azt szájából kiereszteni, mert a
vér ömlött rajta, akkor utolsó haldokló mozdulata is az volt, hogy
két vonagló talpát utána nyújtá ki, s oda vonta még egyszer
magához. Úgy múlt ki.</p>
<p>Mikor az anyamedve elterült, a kis medvebocs odabújt hozzá,
emlőjét keresni, mely tejet nem ád többé.</p>
<p>Kálmán puskájára támaszkodva állt és mélázott.</p>
<p>A szép hölgy pedig odafutott az elejtett vadhoz, felkapta
nyakánál fogva a kis medvekölyket s karjára vette azt; azután
ballábát az elejtett vad fejére téve, diadaltól égő arczczal
nevetett, az összevérzett állattól csupa vér lett mind két keze és
himzett fehér inggallérja s az a csipke mellfodor végig, hullámzó
szép keblén. Csupa vér mind. És ekkor lekerité nyakáról a
vadászkürtöt, s a völgy felé fordúlva, megfújta a «hallali»
jelszavát hosszasan, erőteljes tüdővel.</p>
<p>«Tuhú – tuhú – tuhúúú!»</p>
<p>A bérczi viszhang százszorosan adta azt vissza. <span class=
"pagenum"><a name="Page_335" id="Page_335">-335-</a></span></p>
<p>És e perczben, tán a soha nem hallott hangra, megjelent a
mohlepte trónuson – a syrén.</p>
<p>Előjött odujából megnézni, hogy mi új történik itt?</p>
<p>Pedig szemei nem a napvilág számára vannak alkotva, ugyanaz a
vékony bőr, mely egész alakját födi, szemeit is betakarja, az alúl
piroslanak elő rubinfényű szemcsillagai. S ez átlátszó bőrön
keresztűl minden belső része látszik lüktetve, lélekzve, pihegve.
Rózsaszínű kopoltyúi idomtalan nagy feje két oldalán tapogatóznak a
légben: feje alatt van két kicsiny lába, vagy keze, azon alúl egy
vastag kígyóalak hátsó lábak nélkül.</p>
<p>Kálmán elámultan nézte őket. A két tüneményt.</p>
<p>Amott egy csodateremtmény, mely úgy hasonlít egy szép nőhöz.
Emitt egy csodaalak, mely úgy hasonlít egy kigyóhoz.</p>
<p>Mind a kettő szép és iszonytató…</p>
<h2>A HŐSTETT.</h2>
<p>A hallali kürt szavára minden oldalról feleltek vissza a kürtök,
a völgyből, a hegy túlsó részéről, s siettek elő a vadászok, a kik
legközelebb álltak a helyhez. A többinek, kik a völgy felül álltak,
medvemunka lett volna oda felkapaszkodni; azért nem is fogtak
hozzá.</p>
<p>A lövésre, kürtszóra csak felébredt nagy nehezen a rusznyák is.
Ő ugyan azt állította, hogy nem mulasztott ő semmi kötelességet,
mert hiszen mikor egy olyan szép fiatal asszonyság, meg hasonló
uraság egymással beszélgetni akarnak, olyankor a hűséges jobbágynak
legfőbb kötelessége az, hogy feküdjék a fülére s aludjék.</p>
<p>Katinkának pedig épen semmi beszélgetni valója sem volt ezentúl
kisérő gavallérjával; egészen elfoglalta nagyszerű vadászdiadala;
megmérte, hány arasz az elejtett medve? megbecsülteté
vadásztársaival, hány mázsát nyomhat? S a mi mind ennél nehezebb
kérdés volt, hogy <span class="pagenum"><a name="Page_336" id=
"Page_336">-336-</a></span> viszik azt el innen? Azon az egy szál
fenyőn végig négy ember hogy menjen át saraglyával? Végre
kitalálták: kötelet húznak keresztül a szakadékon, a medvét négy
lábánál összekötve beleakasztják, s aztán úgy keresztül vontatják a
levegőben. Kár volna neki itt veszni. Pompás lábszőnyeg lesz a
bőréből. Katinka azt ágya előtt szándékozik tartani. A husa is
pompás, ámbár most sovány a szoptatástól; de a talpai fejedelmi
asztalra való inyenczségek. Azokat Katinka meg akarja ízlelni.</p>
<p>Hát a kis medvebocs? Annak már most nincsen anyja, hát ki fogja
ezután szoptatni? Ne tessék miatta aggódni. Katinka ő nagyságának
igen érzékeny szive van, ő azt magához fogja venni; jobb dolga lesz
nála, mint a nagyságos mamánál volt. Kávés kalácson és czukros
mogyorón fog felnövekedni s egész életére gondoskodva lesz
életéről, nyugodalmáról és ketreczéről.</p>
<p>Olyan kedves kis állat is volt. Úgy bujt kegyes pártfogónéja
keblére, furdalva gyönyörű orrocskáját annak csipkefodrai közé, s
tapogatózva gyerek módra ügyetlen talpacskáival. Katinka egészen
belészeretett. Talált már jegygyűrűje számára helyet. Felhúzta azt
a kis medvebocs egyik ujjacskájára. Egészen rávaló volt. Ott is
hagyta.</p>
<p>A mint aztán a medvét nagy kinnal átvonszolták a szakadék másik
oldalára, ott dorongra vette azt négy izmos orosz s vitte az egyre
szaporodó vadásztársaság kiséretében a főhadiszállásra. Az orosz
nagyokat sivított örömében: szokása jajgatni, mikor örül.</p>
<p>A fővadásztanya azon a kerek tisztáson volt fölütve, a hol
Decséryék tartottak állomást Bálvándy és a főispán kiséretében. Ide
hozták az elejtett medvét.</p>
<p>Egyetlen diadaljele volt az a mai hajtóvadászatnak. Egyébre nem
volt szabad lőni, csak medvére. Került ugyan a hajtásba négy medve
is, de azok mind kitörtek. Egy vén hím közülök (pedig alkalmasint
vén medve volt) kapott is négy lövést négy különböző vadásztól, de
nem jól találták; elvitt a bőrében minden golyót. Majd mikor
egyszer <span class="pagenum"><a name="Page_337" id=
"Page_337">-337-</a></span> mégis elejtik, egy egész gyüjteményt
fognak a bőre alatt találni, a mit egyszer-másszor emlékbe kapott,
a rusznyákok vas szegeitől kezdve a lengyelek vágott ólmáig. Hanem
bíz ez keresztül törte magát a vadászokon s elment arra alá az
erdőnek.</p>
<p>A nősténye a két fiával ellenkező irányban tört ki a vizesés
felé. Senki sem képzelhette, hogy azon a meredeken fel tudjon
kapaszkodni. De épen ott talált emberére, sőt asszonyára, ki két
derék lövéssel leteríté a nemes vadat.</p>
<p>El kell ismerni, hogy derék lövés volt mind a kettő: az egyik a
tüdején ment keresztül, a másik a szivét szakította el. Minden
vadásznak becsületére válnék.</p>
<p>Az egész társaság magasztaló riadallal fogadta a nap hősnőjét s
maguk a Decséry főurak és főhölgyek sem maradhattak ki az általános
lelkesedésből, minél fogva elismerő szavakat is váltottak a vitézlő
amazonnal. Sőt a herczegnő maga felajánlotta az utazó lábzsákot
ideiglenes tartózkodási helyül a kis medvebocs számára, s az a
hintóban helyeztetett el, odaköttetvén a feje a zsák szájához, hogy
el ne szökhessék.</p>
<p>– Gratulálok nagysádnak! monda Bálvándy Katinkához. Megmentette
az egész társaságnak a becsületét. Ezek az urak mind úgy lőttek,
hogy valamennyi megérdemlette a «bajuszt».</p>
<p>– No de legalább lőttek: szólt Katinka neki hevült arczczal; de
az én vitéz kisérőm még csak el sem sütötte a puskáját, mikor a
medvét látta ránk jönni. Bizonyosan azt gondolta, hogy ha kilövi a
puskáját, hát aztán mivel védelmezi majd magát a medve ellen?</p>
<p>Jaj de nevettek rajta. Szegény Kálmán csak úgy bujdokolt
lesütött fővel a bokrok között. Felé sem mert Dorotheának nézni,
gondolta, hogy az is nevet.</p>
<p>Rosszul lőni is elég nagy vétek; de épen nem lőni, az már
főbenjáró bűn.</p>
<p>Pedig hát nem volt szabad a bokorban elbujnia; mert <span class=
"pagenum"><a name="Page_338" id="Page_338">-338-</a></span> szükség
volt rá. Nem addig van az. A vadásztörvénynek sanctiói is
vannak.</p>
<p>– Most tehát drága nagysád ezért a remek lövésért fel lesz
avatva ünnepélyesen czéhbeli vadásznak, mondá Bálvándy.</p>
<p>– Hogyan?</p>
<p>– Annak bizony egy kicsit katonás szertartása van. A győztes
vadász, ki legelőször lőtt nagy vadat: elejtett áldozatán keresztül
fektettetik és ünnepélyesen megcsapatik.</p>
<p>– Ah! Mivel?</p>
<p>– Ha férfi, puskavesszővel; ha hölgy, egy virágszállal.</p>
<p>– No az nem fog fájni.</p>
<p>És azzal körültekintett, talán azt nézte, a többi hölgyek nem
pirulnak-e? Nem. Mind nevettek. Így szokás ez.</p>
<p>– No ha meg kell lenni, monda a delnő, lebocsátkozva az elejtett
vad mellé s lehető legkecsesebb helyzetet foglalva a lovagnővé
üttetés szertartásához, mi alatt a holt vadállat nyakát átölelte
karjaival, de fejét nevetve hátrafordítá.</p>
<p>– No hát ki üt meg?</p>
<p>– Kálmán barátom! kiálta Bálvándy; tessék csak előjönni onnan a
bokorból. Az ön hivatala ez, ki a hősnő kisérője volt.</p>
<p>S azzal kiszakítva a haraszt közül egy magas szál réti füzényt,
mely aljától hegyéig rózsaszin virágocskákkal van bevonva, odanyomá
azt Kálmán kezébe s előre tuszkolta ő kegyelmét.</p>
<p>– Aztán nagyon ne üssön! szabódék pajkosan, nevető arczát felé
fordítva Katinka.</p>
<p>Ne féljen tőle.</p>
<p>Kálmán végig húzta rajta a piros virágszállal a hivatalos
hármat; nem fájt abból semmi a hölgynek; hanem neki.</p>
<p>Akkor aztán az általános éljenriadal között felszökött
<span class="pagenum"><a name="Page_339" id=
"Page_339">-339-</a></span> helyéből minden segítség nélkül a
vadásznő, s most már az ő jogai léptek gyakorlatba.</p>
<p>– Már most tessék azoknak, a kik eddig nevettek, előbbre
kerülni. Nevessünk mink is.</p>
<p>– A rossz lövőket meg szokás büntetni.</p>
<p>Azok meg bajuszt kapnak. Puskaporral mázoltatik az az
ábrázatjukra, s ez viszont a győztes jogaihoz tartozik.</p>
<p>Katinka saját finom fehér ujjacskáját mártogatá a lőporos
tülökbe, s a nedves fekete mázzal végrehajtá az irgalmatlan
itéletet a vádlottakon.</p>
<p>A kinek már volt bajusza, az kapott hozzá folytatását a
bajusznak, egész a füléig; s a kinek már úgy is a füléig ért a
bajusza, az kapott hozzá kecskeszakállt lőpormázból; s egy lengyel
gavallér, ki olyan malitiosus volt, hogy bajuszszal és körszakállal
jelent meg a vadászaton: azért nem menekült meg az autodafétól;
világos szőke szemöldökei voltak: Katinka festett neki feketéket.
És mentül több arcz jelent meg a társaságban ilyen furcsán
földíszítve: a hölgykoszorú annál hangosabb hahotában fejezé ki e
fölötti jó kedvét.</p>
<p>Utoljára maradt Kálmán. A legfőbb bűnös, a ki még nem is lőtt. A
gyáva! Végig kellett néznie társai executióját. Mikor eléje kellett
állania a büntetést végrehajtó hölgynek, el volt rá készülve, hogy
az egész torzképpé fogja mázolni az arczát azzal a maradék
puskaporral.</p>
<p>Katinka pedig a legkisebbik ujjának a hegyét mártá bele a fekete
mázba s nagy gonddal egy pár olyan bajuszt rajzolt a bűnhöncznek a
sima ajkára, a milyen volt az a mit feláldozott. Azután kivett a
zsebéből egy kis gyöngyházfésűt, annak a tokján volt egy homorú
tükör, a miben az ember az egész arczát megláthatta; azt eléje
tartá s durczás szemrehányással kérdezé:</p>
<p>– Nos? hát nem ilyen volt-e?</p>
<p>Az összeverődött vadásztársaság nekitelepedett a
vadászlakomának. A szép zöld pázsit volt ülőhely és terített
asztal. A lakoma fölségesen izlik; mikor az ember kenyeret,
<span class="pagenum"><a name="Page_340" id=
"Page_340">-340-</a></span> sonkát maga mellé rakhat le a fűbe s a
kése hegyére szúrt szelettel kinálhatja meg vidám szomszédnéját,
iszik vele egy kulacsból, s merít számára vizet a folyócska
kristályából, mely mindenféle drágalátos köveken, galyakon
keresztül csergedez tova. Száraz galyból vadásztűzet raknak, nyers
veszsőre szúrt szalonnát, kenyeret pirítgatnak rajta s a pirított
kenyérre a pírított szalonna zsírját csepegtetik.</p>
<p>A nap hősnője és Decséryék, Bálvándy és Kálmán egy tűz körül
csoportosultak, több vadász úr és asszonysággal együtt. A puskákat
felakasztották a fákra s kiki leheveredett a fűbe, a hogy
tetszett.</p>
<p>Bálvándy szokott kedves modorával mulattatá Dorothea grófnőt,
megtanítá őt azon nevezetes tudományra, hogyan kell a parázsnál
pirított szalonna szelettel a kenyérszeletet bezsirozni. A
komtesznek nagyon tetszett ez a művészet. Sokat nevetett rajta.</p>
<p>Kálmánnak pedig fél szeme mindig ott volt rajtuk. Eszébe
jutottak azok a kegyetlen mondások, a mikkel az a haragos asszony
szúrkálta tele a szivét.</p>
<p>Mikor az ember fiatal és szerelmes, még azért is haragszik, ha
imádatának tárgya más férfival jó kedvüen tud beszélni. Annak csak
az ő számára kellene hangjának lenni, más embernek mind azt kellene
mondania, hogy «nix deutsch».</p>
<p>Hanem hát a szép fiatal lányok ezt nem igen teszik s a szép
fiatal legényeknek ez sok keserüséget okoz.</p>
<p>Katinka pedig még jobban észrevette Kálmán oldalpillantásait és
rossz kedvét s elkezdett e miatt vele csipkelődni.</p>
<p>A világtól elkapatott hölgyek szeretik azt fitogatni, ha valaki
fölött hatalmuk van. Dehogy engednének el neki egy élczet valami
elkövetett ügyetlenségért. Neki már meg kell nyugodni abban a
hivatásban, hogy a szép asszony ne csak nevessen az ő rovására,
hanem az egész társaságot mulattassa vele. <span class=
"pagenum"><a name="Page_341" id="Page_341">-341-</a></span></p>
<p>Kálmán türte azt mind szelid kedélylyel. A minélfogva aztán mind
az egész társaság bátorságot vett magának őt élczeivel
elhalmozni.</p>
<p>Furcsán esik ez az embernek, mikor azokat egy szép leány is
hallja, a kibe szerelmes.</p>
<p>De mégis volt egy ember, a ki védelmezte: a főispán. Az pártját
fogta a jurátusának. De abban meg épen nem volt köszönet, mert
olyan furcsákat mondott, hogy annál jobban nevetett mindenki. Néha
csak azért védelmez egy ember valakit a többiek ellen, hogy azok a
többiek aztán annál jobban csipjék.</p>
<p>Egyszer, mikor megint félremélázott Kálmán, pákosz vadászeb
elvitte az orra elől az elkészített piritosát. Volt rá kaczaj! Még
a kutya is ő vele tréfálódik. Pedig hiszen kezében van a bot.</p>
<p>– De hát önnek hiában van fegyver a kezében? nevetett Katinka.
Se lőni, se ütni nem szokott? S kecsesen szopta be finom piczi
ujját, mely zsiros lett a kenyértől. Vajjon lemosta-e róla elébb a
vért?</p>
<p>Kálmán végre megszólalt a maga védelmére.</p>
<p>– Soha sem használok semmiféle fegyvert asszonyok ellenében. A
medvét is meglőhettem volna; eléje mentem, puskavégre vettem, nem
futottam meg tőle, de a mint megláttam, hogy a gyöngébb nemhez
tartozik, nem bántottam. Én nőt nem tudok ölni, még ha medve
is.</p>
<p>Egészen költőhöz illő mentség lett volna, a ki egyuttal fiatal
gavallér is. Bók a hölgyeknek, hódolat az eszmény iránt, tisztelete
az ideálnak egész az állatvilágig. Azonban Bálvándy közbeszólása
elrontotta a sikert.</p>
<p>– De barátom Kálmán, ha a hímét láttad volna a medvének, annál
még jobban eszedbe jutott volna az udvariasság érzete.</p>
<p>Kálmán nyakig elvörösödött.</p>
<p>– Azt megpróbálhatja velem akármiféle hím a világon.</p>
<p>– Teringettét! ez kihivás!</p>
<p>– No uram! csitítá Katinka: ez mauvais genre, élczekért
<span class="pagenum"><a name="Page_342" id=
"Page_342">-342-</a></span> felförmedni! A vadásztársaságban minden
szabad. Még a hölgyek is kapnak sok olyan meghallani valót, a miért
máskor tenyerükkel felelnének vissza. Itt pedig mindenki jó
pajtás.</p>
<p>– Hát hiszen nem veszekszünk mink, szólt Bálvándy: au contraire.
Én Kálmán részén vagyok. Neki igaza van. Tessék nézni, micsoda
puskát vitt magával: hisz ez el nem sül. Nem tudom, ki választotta
ki a számára?</p>
<p>Azzal Bálvándy fölállt, leakasztotta Kálmán puskáját a fáról s
mutatta mindenkinek, milyen rossz annak a zára; azzal csakugyan nem
tanácsos medvére menni.</p>
<p>– Máskor barátom, ha vadászatra mégy, saját fegyveremet adom a
kezedbe, azzal lőni fogsz. Most pedig valld be, hogy rá
csettentetted bizony te kétszer is a puskádat a medvére, de nem
sült el, s mentve van bátorságod hire.</p>
<p>– Úgy van úgy! erősíté Katinka is, jóltevői nagylelkűséggel
tekintve a mentegetettre.</p>
<p>Kálmán észrevevé az aranyhidat, melyet menekülésére építettek s
visszavonult rajta. Különben is meggondolta, hogy egy nevető
csoport közepett egy festett bajuszú gyerek, a ki haragszik, nagyon
nevetséges figura volna. Senki sem mondaná, hogy «fejébe ment a
szive», hanem azt, hogy «fejébe ment a bor».</p>
<p>Más irányt adott azután az egész mulatságnak a rusznyák legények
által rögtönzött nemzeti táncz az odasereglett pórleányokkal,
idylli dudaszó mellett, melynek végeztével a vadásztársaság
felkerekedett, kiki vette a puskáját s készült a hazatérésre.</p>
<p>Bálvándy komolyan látszott venni Kálmán kiengesztelését, oda
ment hozzá, mikor az a puskáját felvette.</p>
<p>– Dobd el azt a rossz dióverőt, pajtás: annak csak a formája
puska. Inkább ha akarsz valamit vinni a válladon: hozd az én
«Lazzarinomat». Én úgy is a lovakat hajtom; mert a kocsisom be van
kapva erősen, nem bizhatom rá a hajtást. Te kisérhetnéd a
hölgyeket.</p>
<p>Ez meg már épen nagylelküség volt! Bálvándy oly helyzetet
<span class="pagenum"><a name="Page_343" id=
"Page_343">-343-</a></span> választott magának hazatértig, a hol
mindig háttal fordulva kell lennie a hölgyekhez, s egészen
Kálmánnak engedte át a partiet.</p>
<p>Kálmán pedig nem szeretett ajándékba adott szerencsét élvezni, s
csak daczból is a kocsinak arra az oldalára került, hol az öreg
herczegnő ült, nem a hol Dorothea grófnő foglalt helyet. Hanem
azért Bálvándy Lazzarinoját csak a vállára vette.</p>
<p>Azzal megindult a vadászmenet, a medvét lombokkal díszitett
bivaly-szekérre tették; a nap hősnője és a bajuszt kapott
vadászcsapat követte a diadalszekeret, utánok jött a könnyű bricska
Decséryékkel; Bálvándy ült a bakon, mellette a főispán. A hintó
mellett balfelől ment Kálmán, mögötte egy rusznyák puskás, öreg
legény, ki magyarul is beszél s mesékkel, népmondákkal mulattatja
az úrhölgyeket. Legalább felszabadítja Kálmánt az udvarlás
kötelességétől.</p>
<p>Még más valaki is segít neki ebben a feladatban. Egyszer csak az
előre haladt vadász csoportból hátramarad egy alak s csatlakozik a
Decséryék kiséretéhez.</p>
<p>Aszályit ismerik meg benne.</p>
<p>Valjon miért sompolyog ide? sem az emlék, mely Kálmánhoz köti,
sem a jó szándék, melylyel Bálvándy iránt viseltetik, nem
magyarázza meg e különös ragaszkodást.</p>
<p>Megmagyarázza hát ő maga.</p>
<p>– Uraim! Báró úr, gróf úr, hebegi a hosszú nyaku ember, sápadt
hüledező képpel, azok a vadász urak oda elől arról beszélnek, hogy
az a vérmedve, a mi négy lövést elvitt, nem futott el messze, hanem
elrejtőzött itt valahol a sűrűben.</p>
<p>– Az bizony meglehet, monda rá Bálvándy.</p>
<p>– És hogy annak az a szokása, hogy visszatér arra a helyre, a
hol megsebesítették s a kit akkor elől-utól talál, azt mind
összetépi.</p>
<p>– Annak bíz az a szokása.</p>
<p>No kapott ezen a thémán a vén rusznyák. <span class=
"pagenum"><a name="Page_344" id="Page_344">-344-</a></span></p>
<p>– Hjaj, kivált ha a boszorkánymedve talál az lenni; akkor aztán
vigan vagyunk.</p>
<p>– Mi az a boszorkánymedve? rebegé Aszályi.</p>
<p>– Hát nem tudja az úr? Szörnyű állat az! Mikor az jön, nem várja
ám, hogy a vadász lőjjön: ő lő a vadászra, fél mázsás, egy mázsás
kő semmi neki; felkapja két kézre, úgy hajít vele, mint a
parittyával; s a kit eltalál vele, azt sem mondja többet, hogy
«bikkmakk!»</p>
<p>– Auh! csodálkozék ijedten Aszályi.</p>
<p>– Aztán abban áll a boszorkánysága, hogy akárhány golyót lőnek
rá, csak elkapja a markával, mint a legyet s a szájába teszi,
lenyeli. Másnap mind ott találják a golyóbisokat utána, megkövetem
alásan, nem mondhatom meg, hogy miben?</p>
<p>– No ezzel veszedelmes állapot volna találkozni, sóhajta
Aszályi; s melyik oldalra futott el a medve?</p>
<p>– Erre félénk ni.</p>
<p>Aszályi menten át is került a hintónak a tulsó oldalára, igen
helyes ursopsychologiával okoskodván aként: hogy ha jönni talál a
veszett medve, vagy lesz respectusa a grófok, főispánok és a földes
úr előtt, akkor másfelé fordítja haragját, vagy nem lesz, s akkor
elébb azokat eszi meg; csak van annyi izlése a medvének? ő védve
marad.</p>
<p>Kálmán gondolt valamit magában, de még csak végig gondolni sem
merte. Ejh! A sors egy nap kétszer még vadász-szerencsét sem
ad.</p>
<p>Már alkonyodott az idő; a nap a magas hegyek között korán
aláhanyatlik; midőn a vadászmenet egy völgybe érkezett le, melynek
egyik meredélyét ős fenyőerdő borítja, míg a másik hegyoldal talán
valamikor végig leéghetett s most sűrű boróka-bozóttal van benőve;
csak itt-amott mered fel a csalitból egy-egy magasabb kevéslevelű
veresfenyő.</p>
<p>Sivár, kietlen vadon, sem legelő állatnak, sem vadásznak nem
való, a tisztásain piros és kék áfonya terem özönnel: azt sem szedi
senki. <span class="pagenum"><a name="Page_345" id=
"Page_345">-345-</a></span></p>
<p>Mikor a hosszan elnyúlt vadászmenet dereka a bozóton keresztül
hatolt, egyszerre csunya morgás keletkezik a vadonban; a hajtók
rémletes ordítása veri fel egyszerre az erdőt; nehány puskaroppanás
hallatszik itt-amott, azután kisértetes jajgatás, mint a halálra
tépázott vadász segélyordítása és közbe az az ádáz mormogás, a
miről olyan jól rá lehet a medvére ismerni.</p>
<p>Itt jön!</p>
<p>De hogy honnan, azt nem lehetett a sok csalóka viszhang miatt
hirtelen kivenni.</p>
<p>Egyszer aztán kiemelkedett a fekete szörny alakja a boróka bozót
közül.</p>
<p>Óriási állat lehetett, hat lábnál magasabb. Valami kétszáz
lépésnyire volt Decséryék kocsijától s úgy látszott, mintha
egyenesen feléjük tartana.</p>
<p>Valaki rálőtt a bozótból; mire a medve hirtelen felkapott egy
roppant nagy követ, valóban mázsás kő lehetett s nagyot ordítva
hajítá azt a vadász felé. A következő perczben már látszott a
vadász, a mint egy veres fenyőre rémülten felkapaszkodott.</p>
<p>– Jézus segíts! kiálta a vén rusznyák. Ez az ördöngős medve
maga.</p>
<p>Aszályinak sem kellett több, futott a merre medvét nem látott. A
túlsó oldalon volt egy vadrózsa bozót, azt megúszta kegyetlenül, s
levetve magát a földre, úgy tett, mint a ki halott. Így csak nem
bántja a medve.</p>
<p>– Hopp! itt baj lesz! monda Bálvándy. Hol a fegyverem?</p>
<p>– Jó kézben van, felelt rá Kálmán s elhatározottan foglalt
helyet egy fenyőfa mellett, felhúzva a puskának mind a két
sárkányát.</p>
<p>– De bajtárs, aztán jól czélozz: inté őt Bálvándy. Korán ne
lőjj; közelre bevárd és sziven találd: mert az ilyen nagy vad
kemény sebeket elvisz.</p>
<p>– De hiszen lőheted azt akárhol uram: dörmögé a vén rusznyák;
elkapja az a golyót a markával. (A fogai összeverődtek,
<span class="pagenum"><a name="Page_346" id=
"Page_346">-346-</a></span> keresztet hányt magára.) Óh uram.
Holnapra mind fekete czukor lesz belőlünk.</p>
<p>Kálmánnak lázasan dobogott a szive.</p>
<p>Itt van tehát az alkalom imádatának tárgyát védelmezhetni;
előtte bebizonyíthatni személyes bátorságát. Ezt már csak úgy
csinálta ki a sors, mintha professionatus regényiró volna.</p>
<p>Pedig az ilyen találkozás bizony megpróbálja a fiatal
sziveket.</p>
<p>Mikor az a roppant fekete fenevad csörtetve rohan előre. A
szemei sem látszanak ki a bozontos szőrcsombókok közül. S jön
egyenesen a vadászra. Ritka hideg vér kell hozzá, hogy az a
válságos tiz lépésre bevárja a maga ellenfelét, a honnan azután
biztos a lövése.</p>
<p>Kálmánnál a hidegvért pótolta az akaraterő.</p>
<p>Nagy ösztöne volt rá, hogy bátor legyen.</p>
<p>Olyan közelre várta be a nagy fenevadat, hogy csak az utolsó
boróka bozót választotta már el tőle; a medve abból is kilátszott
féltesttel, a mint két talpára állt.</p>
<p>Kálmán akkor czélzott rá és lőtt.</p>
<p>A medve nagyot mordult és nem esett el.</p>
<p>– Mondtam, hogy elkapja a golyót! ordítá hátul a rusznyák.</p>
<p>A medve keresztül tört az utolsó borókacziheren is s hat
lépésnyire állt Kálmán előtt.</p>
<p>Akkor legbiztosabban vette czélba a fejét az állatnak és rálőtt.
A medve megrázta a fejét s fel sem vette a lövést, csak egy kicsit
hátrahőkölt tőle.</p>
<p>«Fel a fára: fel a fára!» kiáltozák Kálmánnak a rusznyák is, a
báró is. Most már csak ez az egyedüli menedék a megdühödött
vérszopó ellen.</p>
<p>Hanem Kálmán a helyett, hogy eldobta volna a puskát, s hirtelen
felmászott volna a bórfenyőre: megkapta a cső végét, boldog felét
fordította a puskának s egy ugrással a medve előtt teremve, olyat
sózott a medve fejére, hogy az azt kiáltotta rá, hogy: <span class=
"pagenum"><a name="Page_347" id="Page_347">-347-</a></span></p>
<p>«Doszta!»</p>
<p>«Doszta» pedig oroszul annyit tesz, hogy «elég».</p>
<p>Csak a szégyen, a düh, a kétségbeesés összes hatványainak
egyesülése magyarázhatja meg, hogy a fiatal ember e merényt
elkövesse.</p>
<p>Mert ha nem ezt tette volna, hanem megfogadja a mit kiáltoznak
hozzá: hogy kapaszkodjék fel a fára, hát akkor az történt volna,
hogy a medve utána kapaszkodott volna, s mikor utolérte, egy
butykost huzott volna elő a medvebőr kebléből s megkinálta volna
egy kis pálinkával.</p>
<p>«Nyek sza lubi, pán jáger!»</p>
<p>Mert hiszen nem volt az se vérmedve, se boszorkányállat; hanem
egy hosszú rusznyák legény medvebőrbe öltöztetve, s aztán nem is a
regényirói végzet rendezte ezt a jelenetet, hanem Bálvándy úr.
Össze volt arra beszélve az egész társaság, minden hajtó, minden
vadász bele volt avatva a tréfába; csak Aszályi nem. Azt is azért
ijesztgették agyon, hogy közölje félelmét Kálmánnal. Azért cserélte
el Bálvándy Kálmánnal a puskáját, melybe golyó helyett bodzafa bél
volt leverve; azért beszélte a vén rusznyák a meséket a
boszorkányos medvéről.</p>
<p>Egy kis megérdemlett leczke akart ez lenni tréfa alakjában a
hetvenkedő fiatal embernek, ki minden vadásztársát megsértette
azzal a nyilatkozatával, hogy azért nem lőtt az első medvére, mert
az nő volt; jönne csak a hím? Mintha a többiek nem a hímet
szalasztották volna el. No hát próbálja meg, mit tesz a hím
medvével találkozni?</p>
<p>Hanem csalatkoztak a kisérletben.</p>
<p>És a szegény rusznyák fejének kellett megszerezni azt a
psychologiai tanulmányt, még pedig puskaagygyal informálva
(szerencsére vastag feje volt, s a medvebőr enyhitette a
kommantást) miszerint egészen más ember az az úr, ki a Kordafőnél
Katinka asszonyság előtt azzal producálja magát, hogy rá sem lő a
medvére, mely menekül s fiait menti: meg az az úr, ki a Decséryek
hintója előtt, <span class="pagenum"><a name="Page_348" id=
"Page_348">-348-</a></span> a madona-arcz szeme láttára helyt áll
annak a medvének, mely támadva jön és Dorothea grófnőt
fenyegeti.</p>
<p>Az orosznak ettől a tudománytól persze akkorát nőtt a feje, mint
egy czipó; hanem azért mások okultak belőle.</p>
<p>Katinka a kalapja mellől minden diadaljelvényt letépett, mikor
ezt hirül vitték neki, s Bálvándy ki volt vetve a sánczából.</p>
<p>Kálmán pedig annál nagyobb zavarba jött, mikor megtudta, hogy ez
csak tréfa. Nagyon elkedvetlenedett rajta. Tehát az egész társaság
mind összeesküdött ő ellene, egy maga ellen. És valamennyi között
egy rokonlélek sem találkozott, a ki őt figyelmeztesse, hogy
micsoda kegyetlen tréfa van ellene készülőben?</p>
<p>Bálvándy sietett őt kiengesztelni.</p>
<p>– No bajtárs. Most valóban úgy viselted magadat, mint valódi
bátor vadász. Te azt nem tudhatád, hogy nem igazi medvére lősz, s
golyótlan puskával lősz; mondhatom neked, hogy ezer ember közül egy
teszi azt meg veled, hogy a medvét, mely két jó lövést fel sem
vett, még a puskaagygyal is megfejelje. A medvebőrt megkapod tőlem
emlékül. És egyuttal a festett bajusz-viselés büntetése alól is fel
vagy oldva. Hölgy festette, hölgy törülje le. Dorothea grófnő lesz
olyan kegyes.</p>
<p>Kálmánt nem kellett erre kötéllel vontatni.</p>
<p>Dorothea grófnő elővette finom batiszt zsebkendőjét, hogy a
rehabilitáló műtétet végrehajtsa, s midőn Kálmán odalépett a kocsi
azon oldalához, a hol ő ült, halkan sugá neki:</p>
<p>– Eleget integettem önnek; de nem vette észre, hogy jöjjön erre
az oldalra, én megsugtam volna, hogy mivel akarják önt megtréfálni?
A szegény álarczos medvét sem ütötte volna ön akkor olyan nagyon
fejbe.</p>
<p>(De bár agyon csaptam volna, gazdástul együtt!) gondolta magában
Kálmán, míg a grófnő zsebkendője orra alatt babrált.</p>
<p>Azonban a festett bajusz oda volt száradva, azt a száraz
<span class="pagenum"><a name="Page_349" id=
"Page_349">-349-</a></span> zsebkendő le nem vitte; a grófnő nem
sokat gondolkodott mit tegyen? a zsebkendő egyik szögletét saját
legédesebb ajkaival megnyálazá s e mennyei ambroziával törölte le
onnan a megszégyenítő bajuszt.</p>
<p>Ettől aztán Kálmán egészen meggyógyult.</p>
<h2>MI VAN A FENYŐK MÖGÖTT?</h2>
<p>Ez órától fogva Katinka nem szólt többet Kálmánhoz. Gyűlölte
őt.</p>
<p>Érezte a megaláztatást a két vadászkaland moráljában. Ugyanazon
férfi az egyik asszony mellett gyáva bölcs, a másik mellett
eszeveszett hős.</p>
<p>Ő akarta Kálmánt megszégyeníteni Decséry Dorothea előtt, s
mennyire megalázta Kálmán őt!</p>
<p>Oh azért nem dobta el magától. Ne higyje azt soha a kegyetlen
ifjú, hogy egy asszonyt, a ki csak szerelmének élt, úgy el lehet
magától szakítania, azzal a szóval: «most már mást szeretek». Még
sokszor keresztül fog ő botlani abban a fényes pókszövetben, a mit
egy megbántott asszony haragja útjain átkötöz.</p>
<p>Még most csak főzi magában, hogy mit tegyen?</p>
<hr class="tb" />
<p>A vadászat után az egész vendégsereg ki volt fáradva, s mindenki
meg volt elégedve azzal a rendezéssel, hogy kiki hazamehetett a
maga paraszt házához, s ott fesztelen kényelembe tehette magát.</p>
<p>Az úrfiak még este sorbavették a hölgyes házakat, s Bunkó
bandájával serenádot adtak az ünnepelteknek, azután hagyták őket
aludni, reggelig egy kocsizörgésnek sem volt szabad megháborítani a
pihenők nyugalmát.</p>
<p>A statutio ünnepélyes végrehajtása szabadban történt meg. A zöld
pázsiton hosszú asztal volt felállítva, annál elnökölt a beiktató
alispán, székeken, lóczákon körülülték <span class=
"pagenum"><a name="Page_350" id="Page_350">-350-</a></span> az
asztalt a meghivott vendégek, első sorban a hölgyek és urak,
másodikban a parasztok.</p>
<p>Katinka is megjelent. Kissé későre is készült el a reggeli
toilettjével; fekete lovag köntöst viselt, piros hajtókával,
lóháton jött ide; fején prémes négyszögü lengyel kucsma volt, fehér
tollal, öv helyett aranynyal áttört shawl szorítá karcsu
derekát.</p>
<p>Abból, hogy legkésőbb jött, az a jó támadt, hogy mindenkit
fölkeltett maga előtt, a ki az ő számára fentartott hely előtt
telepedett le s legalább mindannyinak jutott valami selyem ruhája
suhanásából, ragyogó szeme pillantásából és parfumje futó
illatából, a míg végig feszengett az egész soron, miután az ácsorgó
paraszt-tömegen nem akart keresztül furakodni.</p>
<p>A szertartás szokott hivatalos komolyságával ment végbe; a
birtokbavételt igazoló okiratokat felolvasta a megyei főjegyző, a
mire következett volna a birtokot jelképező hant ünnepélyes
átadása. Előre volt az készitve egy fatálban, egy ökölnyi
pázsitdarab, közepéből kinőtt fiatal fenyővel, a lágy földbe
benyomkodva fényes ólomércz, czinóber és malachit darabok, s
ragyogó marmarosi gyémántok. Mind a kordiczai uradalom terményei.
Ezt kellett a beiktatottnak majdan kezébe adni.</p>
<p>Előbb azonban hangos fenszóval felhivattak a jelenlevők a
főjegyző által, hogy ha netalán valakinek kifogása volna e
birtokbahelyezés ellen, óvástételét most itt a helyszinén végezni
el ne mulaszsza.</p>
<p>Mindenki el volt rá készítve, hogy az az előrenyuló nyaku ember
ott az asztal végén azért furakodik olyan keményen az asztalhoz,
mert ő protestálni jött ide. Aszályinak hivják. Tegnap óta semmivel
sem lett kellemesebb; a medve elől menekülés a vadrózsa bozóton
keresztül az arczából chaldeai ábéczé-lapot csinált.</p>
<p>– Én protestálok! kiálta hosszú kezét az asztal közepéig
benyujtva, hogy mutató ujja hegyével a zöld posztót megbökhesse.
Kérem ezt a jegyzőkönyvbe vétetni. <span class="pagenum"><a name=
"Page_351" id="Page_351">-351-</a></span></p>
<p>A főjegyző komoly képet csinált; hozzá sem nyult a tollához,
hanem tréfás hidegvérrel mondá rá:</p>
<p>– Már be van irva.</p>
<p>A társaság nevetett.</p>
<p>Aszályi pedig folytatá:</p>
<p>– Protestálok és óvást teszek, mint tekintetes nemes nemzetes és
vitézlő Gödénylaki Csollán Bertalan úrnak, úgy is mint nagyságos és
tekintetes sátorallyaujhelyi Sátory Katharina asszonyság törvényes
férjének és így gondnokának meghatalmazottja.</p>
<p>– Hazugság! hazugság! hazugság! kiálta fel indulatosan Katinka,
korbácsa gombos végével ütve ugyanannyit az asztalra.</p>
<p>– Kérem szavaimat protocollumba vétetni! Recsegett Aszályi
hangja.</p>
<p>– Már be vannak irva, előre! monda gonosz nyugalommal a
főjegyző.</p>
<p>– És az én szavaimat is utánuk! kiálta Katinka, korbácsnyelével
ütögetve azt az átkozott protocollumot.</p>
<p>– Majd azokat a margóra.</p>
<p>A közönség nagyon mulatott ezen a tréfán.</p>
<p>Aszályinak még egy dolgot kellett elmondani:</p>
<p>– A tiltakozás okai elé fognak adatni egy esztendő lefolyása
alatt a tekintetes királyi tábla előtt.</p>
<p>– Ez is be van már irva, monda a főjegyző. Tessék megnézni a
jegyzőkönyvet.</p>
<p>A hallgatóság nevetett a tréfás ötletnek: mint mikor valakinek
az adomája végét előre kitalálja a másik, a kinek mondja. Hanem
Aszályi nem ment oda megnézni, mi van a protocollumban? Dehogy
nézte! ő megtette, a miért ide volt küldve, s azzal igyekezett
kikeveredni a sokaság közül s eltünni akármerre; ráhagyva a
többiekre, hogy vivátozzák majd meg a földesurat, midőn a jelvényes
hant átadatik neki a birtokos képében.</p>
<p>Pedig az a tréfa, a mit Csollán Berti ezzel a pajkossággal
rögtönzött az ő kedves barátjának, Bálvándynak, <span class=
"pagenum"><a name="Page_352" id="Page_352">-352-</a></span> nem
volt olyan csekélység. Ez a játék nem megy tökmagba.</p>
<p>Csollán Berti ugyan nem fog a törvényes egy év alatt semmiféle
indokokat bejelenteni a királyi táblán; hanem Bálvándynak ez mégis
egy évi kordiczai jövedelmébe kerül.</p>
<p>Mert a kordiczai uradalom áll egynehány négyszög mértföldnyi
erdőből, melyből, ha a birtokos egy fogpiszkálót magának
lemetszett, hát azzal annak az egész évi haszonvételét kimerítette.
Fa van, de út nincs, sem vevő hozzá. A mi főjövedelmét képezi, az a
huszonkét falu jobbágya által fizetett dézsma, robot, füstpénz és
kocsmáltatási jog. Ez sokra megy. De most az a huszonkét falu egy
esztendeig egy árva garast sem fog fizetni Bálvándynak, mert
mindenki azt mondja: hát ha te nem vagy az igazi földesur? holnap
jön utánad a másik s az ujra megveszi rajtam. Hátralékot behajtani
pedig – hogy mit jelent? azt tudják a kik próbálták.</p>
<p>Tehát ezzel a tréfával egy év jövedelme a kútba van ejtve.</p>
<p>De futott is a tett szinhelyéről Aszályi, a hogy csak négy
mokányló vihette a szekerét, melyet jó közelbe rendelt, hogy rögtön
menekülhessen, a mint idejét látja.</p>
<p>Puskát nem vitt ő magával védelemre, de a gyorsaságban
bizott.</p>
<p>Jól tudta, hogy kétszáz forint a birsága egy olyan «actus
majoris potentiæ» elkövetésének, mint mikor például egy nemes
embert keményen eldöngetnek, s kétszáz forint Bálvándy úr előtt nem
nagy pénz.</p>
<p>Igaz ugyan, hogy ez azzal a másik kétszázzal, a mit Csollán
Berti igért jutalmul, épen négy. De mégis úgy hozta magával az
izlése, hogy jobbnak találjon kétszáz forintot veretlenül, mint
négyet bevert fejjel.</p>
<p>Annál fogva ugyan örült, mikor látta, hogy senki sem nyargal a
szekere után, hogy nem üldözik. Hiszen nevettek rajta. Tréfának
vették. <span class="pagenum"><a name="Page_353" id=
"Page_353">-353-</a></span></p>
<p>Azonban mikor legjobban örülne a szerencsés megmenekülésnek,
egyszer csak rákiáltanak a mély útból: «megállj!»</p>
<p>A kiáltás asszonyi hang volt és szemközt jövőtől eredt.</p>
<p>Aszályi meglepetve látta, hogy egy lovagnő ugrat a kocsija
mellé, a kiben Sátory Katinkára ismert.</p>
<p>A delnő az erdei gyaloguton eléje került a menekvőnek.</p>
<p>Nem igen jó szándékai lehettek iránta, a hogy arczáról s
csillogó szemeiből ki lehetett venni.</p>
<p>– Meg ne moczczanj! kiálta a delnő a kocsisra; mert lelőlek!</p>
<p>A pisztolyok ugyan a nyeregkápában hevertek, de ez az asszonyság
tud lőni! az már be van bizonyítva. A kocsis tehát szót fogadott; a
fejére rántotta a lópokróczot, hogy ne is lássa mi fog történni?
Tudta, hogy nem őtet kergetik.</p>
<p>– Mi tetszik? hebegé Aszályi.</p>
<p>– Beszéljünk németül, hogy ez a paraszt ne értse mit szólunk,
monda Katinka s szemközt fordítá lova fejét a kocsiban ülővel. S
már most hallgasson ön rám. Látja ön mi van a balkezemben? Erszény.
Ebben van ötven arany. Én tudom, hogy ennek felét se igérte önnek
Csollán, ezért a gyalázatos óvástételért, s hogy meg fogja-e adni?
azt még ön sem tudja. Én tehát ezt az erszényt adom önnek, ha most
visszajön és rögtön a biróság előtt kinyilatkoztatja, hogy
óvástétele csak tréfa volt, s azt meghatalmazója nevében
visszavonja. S látja ön, mi van itt a másik kezemben? Korbács.
Arról pedig egészen bizonyossá tehetem önt, hogy Csollán Berti nem
fogja önt úgy elverni karikás ostorral, ha megkaphatja, a mért
óvását visszavonta: mint a hogy én elverem önt itt most mindjárt, a
mért ön elég orczátlan volt, saját jelenlétemben Csollán urat az én
gondnokom és uram képében megnevezni s az én jogomon az ő
megbizásából tiltakozni. Már most tessék a választás! Jobb
kezemből, balkezemből?</p>
<p>A megforditott hős nem menekülhetett a dilemmából. <span class=
"pagenum"><a name="Page_354" id="Page_354">-354-</a></span></p>
<p>Egyik felől a csábító sárgák, másik felől a fenyegető
korbács.</p>
<p>Pedig megveretni egyáltalában nem kellemetes dolog; de asszony
által megveretni meg épen nagy alkalmatlanság; az ember még csak
panaszra sem mehet miatta, mert kinevetik.</p>
<p>Az asszonyság pedig nagyon komolyan beszélt.</p>
<p>– Határozza el ön magát, mert én nem akarok sokáig
diskurálni!</p>
<p>– Visszamegyek. – Rebegé Aszályi, ösztönszerüleg nyujtva elé a
tenyerét, talán békekötésre, vagy az erszény elfogadására.</p>
<p>Katinka gyöngén belecsapott az eléje nyujtott tenyerébe a
korbács őzkörmös nyelével, s eltette az erszényt.</p>
<p>– Majd akkor kapja ön meg a pénzt, mikor visszavonta a
tiltakozást. No, hát csak fordítsa vissza a lovait.</p>
<p>Aszályi felránczigálta a pokrócz alul a parasztot, s
megmagyarázta neki kézzel lábbal és pantomimikával, hogy vissza
kell menni, a honnan eljöttek, mely kivánságnak nagy búsan tett
eleget a földi, sejtelmei levén az iránt, hogy ebből aligha az nem
lesz, hogy őtet is végig fektetik a határdombon, s emlékezetnek
okáért jól elhegedülik ősi szokás szerint. De hát csak
engedelmeskedni kellett.</p>
<p>A statuáló alispán még javában tartotta a beiktatási szónoklatot
a hivatalos vendégsereghez, midőn Aszályi ujra odafurakodott az
asztalhoz. Most már azzal a mosolygó prætensioval jött, hogy
ezuttal mindenki előtt kellemetessé fogja tenni magát.</p>
<p>Bátorságot vett magának a szava közepén félbeszakítani az
alispánt.</p>
<p>– Kérem alássan! még ne tessék bezárni a protocollumot.</p>
<p>Az alispán mérgesen tekinte rá: épen ott szakította félbe, mikor
azt mondta: «daczára annak, hogy»</p>
<p>– Hogy mer?</p>
<p>– Nagy dolgot akarok mondani! Visszavonom az óvástételt.
<span class="pagenum"><a name="Page_355" id=
"Page_355">-355-</a></span> Ime ezennel ünnepélyesen
kinyilatkoztatom mint tekintetes nemes nemzetes és vitézlő Csollán
Bertalan úr meghatalmazottja, hogy elébbeni tiltakozásom csak tréfa
volt és így semmis.</p>
<p>Szegény jó becsületes Aszályit, csakhogy meg nem verték ezért a
helyreigazitásért. Az alispán megharagudott rá, a miért új
contextust kellett a beszédében kezdenie, a főjegyző a miért új
jegyzőkönyvet kellett fogalmaznia. S valamennyi birák uraimék, a
miért egy esztendei nem fizetésnek már most ezzel kiesett a feneke.
Hej de szidták minden oldalról.</p>
<p>Hanem hát Aszályi hozzá volt már ahoz szokva. Akkor érezte magát
elemében, mikor nagyon szidták; kivált szemtül szemben. Az neki
gyönyörüség volt. Csak a tettleges szidást nem szerette, az
ütleget. Hanem azt is felvette, ha hasznát látta.</p>
<p>Nagyobb gondja volt most az, hogy hol találja meg a szép
asszonyt a saláriummal?</p>
<p>Nem soká kellett keresnie; Katinka az inasa által küldé meg neki
a papirba csomagolt aranyakat. Az erszényt nem adta hozzá
emlékül.</p>
<p>Aszályi nem hitt az inasnak, s felbontá a papirost: mind arany
volt biz az. Valjon meg van-e mind az ötven?</p>
<p>De hogyan számlálja meg annyi ember előtt? meglátják! Ugy tett,
hogy az egyik markába fogva az aranyakat, a másik kezével egyenkint
áthelyezte azokat, s leeregeté a jobbik zsebébe. Fejet csóvált,
ötvenegynek számlálta. Azután a másik markába vette mind s
egyenkint áteregette a bal zsebébe. Megint ötvenegy volt.</p>
<p>Meg akarta mutatni, hogy milyen nagy a becsületérzése!</p>
<p>Addig sompolygott, addig feszengett, míg oda birt oldalogni, a
hol Katinka, Bálvándy és a lengyel földes urak beszélgettek
egymással egy csoportban. Ott alázatos szemtelenséggel rávigyorogva
Katinkára, felmutatá a fölösnek <span class="pagenum"><a name=
"Page_356" id="Page_356">-356-</a></span> talált egy aranyat, két
ujja hegye közé szorítva s a hű sáfár piruló becsületérzetével
mondá:</p>
<p>– Nézze csak. Egygyel több volt.</p>
<p>Katinka végig nézett rajta, büszkén, haragosan, leránczolt
szemöldökével a pólusig taszitva a közeledőt s azt mondá neki:</p>
<p>– Nem tudom, miről beszél ön?</p>
<p>S azzal hátat fordított neki, a mit Aszályi alázatosan
megköszönt, s azután véglegesen eltünt.</p>
<p>Azt mégis kitalálták sokan, hogy a tiltakozás visszahuzatása
kinek a műve volt?</p>
<p>Aztán törhette rajta a fejét, a ki akarta, miért lett olyan hive
egyszerre Csollán Sátory Katalin Bálvándy bárónak?</p>
<p>Az ünnepélyt természetesen nagyszerű lakoma fejezte be.</p>
<p>A lakomán minden volt kapható, a mit az öt világrész az
inyenczek számára terem, a parasztok számára künn a szabadban egész
ökröt sütöttek s hordóból csorgott a bor, az úri rend egy hosszú
deszkapalotában mulatott.</p>
<p>A deszkapalota hossza kivülről meglépve, lehetett husz öl, az a
tér pedig, melyen a lakoma folyt, valami tizennégy, egy ölet
foglalhatott el még a czigány zenekar erődített állása. De hát
kinek jutott volna eszébe az iránt kérdezősködni, hogyhát a hiányzó
öt ölnyi tér mit rejthet magában?</p>
<p>A zenekar emelvényén túl sűrű fenyőlombok takarták el a tért,
egész sudár fenyők frissen levágva voltak sorba rakva egymás mellé
s ha valaki kiváncsi volt a fenyőgalyakat szétvonni, azokon túl
megint egy nagy gyékényfalat talált, mely sűrűn be volt tüzködve
boróka lombokkal.</p>
<p>A lakoma eltartott este hét óráig; akkorra minden élvezet ki
volt már merítve. A hajduk meggyujtották a csillárok gyertyáit, a
szarvas agancsokból rögtönzött kandelaberek esti fényt adtak a
mulatságnak. A szép hölgyek szemei még bűvösebben ragyogtak annál.
<span class="pagenum"><a name="Page_357" id=
"Page_357">-357-</a></span></p>
<p>És Kálmán észrevette annál a nagy világosságnál, hogy ő rá semmi
sem ragyog.</p>
<p>Katinka szemeivel nem találkozott többé, és saját napja előtt
valami sötét test állt szüntelen: Bálvándy.</p>
<p>Valóban kezdte tapasztalni, hogy a kész nagy embereket többre
veszik, mint a készülőben levőket.</p>
<p>Unta magát. Félrehuzódott egy szögletbe s azt várta volna, hogy
valaki menjen oda hozzá és kérdezze meg tőle, hogy miért van olyan
kifordított kedve?</p>
<p>De biz ilyen valaki most nem találkozott.</p>
<p>Valami izetlenséget érzett. Talán csak a pezsgő volt nagyon
erős?</p>
<p>Mi van közel a végtelenséghez? A tenger, a hegy, a szép hölgy
arcza, a ki igéri, hogy majd egyszer szeretni fog.</p>
<p>Eszébe jutott mindaz, a mit valaha attól a másik szép asszonytól
hallott: az édes is, a keserű is, s úgy vette észre, hogy
elrontotta vele a vágyát, minden egyéb édes és keserű után.</p>
<p>A czigányzene, a lárma, magyar, német, lengyel nyelven; a női
kaczagás, mint egy zürzavaros álom kábította fejét: ugy érezte
magát, hogy nagyon rosszul van.</p>
<p>S valami határozatlan vágy azt mondá neki, hogy ha ő abba az
ismeretlen sötétségbe bejuthatna, a mi ott a fenyőkön túl van, ott
ő meggyógyulna valamitől.</p>
<p>Egyszerre három taraczklövés hangzott künn; mire nagy suhogással
váltak kétfelé a felállított fenyők, két oldalra omolva; s a
mögöttük levő borókás gyékénysátor, mintegy szinpadi függöny vonult
fel a magasba.</p>
<p>Mi volt a háta mögött?</p>
<p>Szinpad!</p>
<p>Valóságos, igazi theatrum; pompás díszitményekkel; a háttérben
egy festett havas, hólepte várorommal, elől jégcsapos-ereszű
gunyhók. S e gunyhók előtt lengyel ruhákban egy csoport férfi és
nő; kik a függöny felemelkedtével rákezdték azt a szivgyujtogató
kardalt lengyelűl: <span class="pagenum"><a name="Page_358" id=
"Page_358">-358-</a></span></p>
<p>«Estye Polszka nye zginyela!» (Nincs még veszve
Lengyelország.)</p>
<p>Ah, minő meglepetés volt ez!</p>
<p>Szinpad, szinjáték! A vad rengeteg közepett. A lengyel és magyar
határszélen, a hol magyar és lengyel urak és úrhölgyek
összetalálkoztak, s danolják egymás nótáit.</p>
<p>Magyar és lengyel. Két nemzet, a ki alszik. S mint Hamlet
mondja: «talán álmodik is».</p>
<p>A kardalt rettenetes tapsvihar fogadta; az igazgató alig tudott
szóhoz jutni, hogy elmondja, miszerint a magyar szinjátszó-társaság
a magas uraságok előtt ez alkalommal «Benyovszky Móricz» czimű
vitézi szinjátékot fogja előadni.</p>
<p>Abban a szinház-igazgatóban Kálmán Borcsayra ismert.</p>
<p>Kálmánnak nagyot dobbant a szive! Ez a meglepetés ő rá nézve
volt a legmegkapóbb. A hatalmas földes urnak sikerült a messze
Ungvárról elhozatott szinész-társulatot oly rejtekben tartani egész
a függöny felgördültéig, hogy vendégeinek egyike sem tudott a felől
semmit.</p>
<p>És Kálmán ott látta maga előtt azt az embert, a kit anyai átok
alatt kerülnie kellett. A nagyot dobbanó szív mondott neki valamit.
Csakhogy azt, a mit a szív mond, olyan nehéz megérteni.
Szemrehányás volt-e az, hogy ime, milyen jól megtartottad, a mire
az a haragos nagyanya kényszerített, hogy másfél éven túl csak egy
sort nem irtál a szökevényeknek, sem útjaikba kerülni nem akartál,
megőrizted magadat tőlük? Ijedelem volt-e ez a szivdobbanás, hogy
íme, összetalálkoztatok! hogy kerülöd most ki őket? hogy óvod meg
magadat, hogy velök ne beszélj? hogy vonod magadra amaz öreg
boszuálló haragját? Vagy talán öröm volt az a szivdobbanás?</p>
<p>Annyi bizonyos, hogy Kálmán igen vigasztaló gondolatnak találta,
hogy a féloldalra dült fenyők árnyéka ideig-óráig tartó menedéket
szolgáltatott a zugnak, ahová bevette magát; ott Borcsay nem látja
meg.</p>
<p>Oh, ne tessék remegni! A szinész nem lát meg a szinpadról
<span class="pagenum"><a name="Page_359" id=
"Page_359">-359-</a></span> senkit. Reá nézve az egész egymásra
zsufolt embertömegnek csak egy enharmonicus nagy ábrázatja van. Ez
óriási arcz aként nevet, aként sir, aként figyel, ahogy ő akarja,
vagy aként fütyül, ahogy maga akarja, de ő csak egy nagy vonását
látja onnan a magasból; hanem ha egyetlen ember a tömeg figyelme
között fecsegni kezd, azt az egy embert meglátja a szinész, s úgy
hiszem, hogy mint a gyilkos arcza fénykép gyanánt ott marad a
meggyilkolt szemének hártya-reczéjén: a szinész is örökké elhordja
annak az egynek a képét, s látja maga előtt.</p>
<p>Kálmán ott állhatott volna akár magnesium világitásban Borcsay
előtt, az nem látta volna őt meg.</p>
<p>De majd mikor jön az a másik, a kinek asszonyi szemei vannak!
Mert azok egészen más hatalmú szemek.</p>
<p>Kálmán remegett és izzott, midőn Afanásiát kilépni látta.
Czilike volt az.</p>
<p>De alig ismert rá.</p>
<p>Az egy ihlett művésznő volt, a kit maga előtt látott; a
természettől bájakkal, csengő hanggal megáldva. De ki adta neki az
ihletet, mely arczát körülragyogja, arczvonásainak e nemes
szenvedélyt; hangjának a szivhez beszélő igaz kifejezést; ki
tanitotta ily szépen szavalni a parasztok népének nyelvén? Ki
tanitotta e plasticai mozdulatokra, e női finomságra? Kitől vette
az izlést az öltözékben, egész külső megjelenésében? Ki magyarázta
meg neki, mennyi elég a szinpadon, hogy az actio művészet legyen:
ne nyegle produkálás?</p>
<p>Hiszen nem volt még akkor szini növelde.</p>
<p>Oh! a közönség el volt ragadtatva általa. A magyar és lengyel
úrhölgyek, s a rusznyák parasztok odahátul a terem végében. Pedig
magyar és lengyel úrhölgyek talán épen úgy nem értették a szavalat
szövegét, mint a szegény rusznyák parasztok oda hátul.</p>
<p>Kálmánt magát hatotta meg legjobban ez a tünemény. Hisz ő költő
volt. Az ő ideálja volt ez. A mit képzeleteiben álmodott.
<span class="pagenum"><a name="Page_360" id=
"Page_360">-360-</a></span></p>
<p>Nem is rejtette magát most már a fenyőgalyak közé. Előbbre
furakodott, hogy jobban hallhassa a művésznőt.</p>
<p>Czilike egy hosszú monologgal küzdött. Mindenki figyelve
hallgatott rá. A rusznyákparaszt szájára tette a markát, hogy még
szuszogásával se zavarja a csendet, s a lengyel főnemes
hangtölcsért csinált a tenyeréből, hogy egy szavát se veszítse el a
művésznőnek; a legérzékenyebb helyén a búsongó magánbeszédnek
megpillant egy arczot a művésznő a földszinten, s egyszerre
elfeledve Kamcsatkát és Koczebuet, örömrepeső mozdulattal tesz egy
előrelépést s a kedves meglepetés utánozhatlan hangján kiált fel:
«Kálmán!» A másik perczben aztán észreveszi magát; nagyon
elszégyenkedik: a harmadik perczben ismét uralg önmaga fölött, és
folytatja panaszos magánbeszédét, most már igazi könyekkel
szemében.</p>
<p>Mind az önfeledt örömkiáltás, mind az elpiruló zavar, mind a
visszatérő nyugalom oly művészi, oly elragadó volt, hogy a közönség
meg volt bolondulva gyönyörében.</p>
<p>Hát még Kálmán!</p>
<p>A mint a függönyt leereszték, törte magát keresztül a
fenyőgaly-torlaszon; nem törődött már sem fehér pantallonjával, a
mit a fenyőágak zöldre tarkáznak, sem két szeme világával, mit a
boróka tűlevelei fenyegetnek; sem azzal, hogy mit mondanak odalenn
az ismerős szép hölgyek? sem azzal, hogy mivel átkozódik odahaza a
kérlelhetlen öreg anya? hanem rontott keresztül fenyőgalyakon,
gyékény-függönyön fel a szinpadra, s ott sirt egy percz mulva
Czilike karjai között.</p>
<p>Ott volt ő igazán otthon. Ott talált azokra az ölelő karokra, a
mik csak szeretetet adnak, nem követelnek érte semmit.</p>
<p>– «Oh Kálmán! oh kedves Kálmán!»</p>
<p>– No, hagyj hát belőle nekem is! szólt közbe egy férfihang, s
átvette Czilike karjai közül saját ölelésébe Kálmánt Borcsay, vagy
pardon! Bányaváry úr. Benyovszky Móricz sima arcza nem gátolá, hogy
barátját összecsókolja, <span class="pagenum"><a name="Page_361"
id="Page_361">-361-</a></span> s a lengyel számüzött jellemétől nem
ütött el, hogy magyar barátját szivesen lássa. A sibériai
szenvedés, s a kamcsatkai kormányzó szigorú rendszabályai ugyan
kissé érdessé tették s nem állhatta meg, hogy szemrehányásokat ne
tegyen a megölelgetett jó barátnak.</p>
<p>– Valahára mégis találkozunk! Ugyan jól el tudtál előlünk
rejtőzni; hiredet sem hallottuk. Pedig te hallhattad a mienket.
Nagyanyád megátkozott ugy-e, ha hozzánk valaha közelítesz?
Megtartottad a parancsát. Hanem csak addig tarthattad meg, míg
velünk nem találkozol. Tudtam én azt. Csak az kell, hogy Czilikét
meglásd a szinpadon, s elestél a lábadról, ha mindjárt olyan
piedestálon állsz is, mint a Nelson szobra. Arczra esik az előtt az
egész világ, a merre járunk. Ugy-e, micsoda művésznő! Bámulatos. A
szinpadon kivül pedig olyan ügyetlen gyerek, mint egy iskolás
leány. No majd meglátod! Mert most velünk maradsz, a míg itt
tanyázunk ennek a bolond bárónak az erdejében. Eszeveszett ember.
Ezer forintot dobott ki azért, hogy itt játsszunk az ő statutióján.
Volt is nekem szükségem az ő ezer forintjára! Hanem a publikumért
jöttem. Meg akartam magunkat mutogatni a lengyeleknek. A magyarok
már ismernek bennünket; ide értve tótokat, ráczokat, oláhokat.
Azokat mind meghóditottuk. Most a lengyeleken a sor. No, majd sokat
beszélek én neked erről. Mert tőlünk most már el nem maradsz, a míg
itt leszünk. Pompás szállásunk van. Egy deszka-sátor, a minek
feneke nincs. Négy czölöp a földbe verve, arra friss bükkgaly
teritve: az az ágy. Neked is verünk le mellénk négy czölöpöt, s úgy
alszol rajta, mint egy kis Isten. – Egész éjjel nem hunyjuk le a
szemünket, mindig mesélni fogunk. A társaságom ott alszik a
borjuszinben; tudniillik, mikor a mécsbél elfogy s kártyázni nem
lát többé. Mi pedig el fogjuk egymásnak mondani, két hosszú év óta
mi történt? Hát csak eredj vissza a publikumhoz, s ha van, a kitől
elkéredzkedjél, mondd meg neki, hogy most Czilike parancsol veled.
Ugy-e kedvesem: te azt parancsolod <span class="pagenum"><a name=
"Page_362" id="Page_362">-362-</a></span> Kálmánnak, hogy velünk
maradjon, a míg el nem szökünk tőle? Látod, ő parancsolja. Annak
pedig szót kell fogadni. Nos, ugy-e eljösz? Nincsen tán valakid
ezek között a, ránézni nem szabad, úri arczok között, a ki
féltékeny legyen rád? Hiszen odalenn nem megy a szerelem olyan
hamar. Ott még elébb meg kell vénülni, meg kell nőni, meg kell
gazdagodni: kedvbe kell járni, rá kell szolgálni, móringlevelet
irni, papnak kihirdetni, mielőtt szabad szeretni. Hát még most nem
félsz senkitől; még most nálunk vagy otthon. Tehát gyere haza!</p>
<p>Kálmán valóban úgy érezte, mintha ott volna az otthon.</p>
<p>A sugó elsőt csöngetett a második felvonáshoz, tisztulni kellett
a szinpadról. Kálmán visszavándorolt a közönség közé a
fenyő-kulisszák közül.</p>
<p>Ott minden ismerőse kérdésekkel ostromolta.</p>
<p>– Ki az a szép szinésznő, a ki önre lekiáltott? kérdezé
összehunyorított szemekkel a herczegnő az ifjú embertől.</p>
<p>A főispán ugyan már tudatta a herczegnővel, hogy ki az; mert
többször látta az öreg Jenőynével a k.-i szinházban, sőt beszélt is
vele, s tudta, hogy Czilike Kálmánnak valami közeli rokona.</p>
<p>Annálfogva senki sem várt Kálmántól, mint jól nevelt és világban
jártas ifjútól más választ, mint azt, hogy «valami távoli
rokonom».</p>
<p>– «Ez nekem testvérhugom», felelt Kálmán.</p>
<p>Csak unoka-huga volt; de jól esett szivének, ha egy fokkal
közelebb hazudhatta őt magához.</p>
<p>Pedig bizony Aszályi is ott van és mindent lát és hall, s
bizonyos, hogy mindent el fog árulni az öreg asszonynak
odahaza.</p>
<p>De hát arra nem gondol senki.</p>
<p>A játék folyik; jönnek benne tréfás helyzetek is. Rák bácsi
extemporizál; a sugó ugyanazt teszi; két palaczk áll az utóbbi
előtt; Rák bácsi megakad, kéri a sugót, hogy sugjon hamar; «elébb
egyet iszok!» felel rá a sugó; s a közönség jól mulat rajta.
<span class="pagenum"><a name="Page_363" id=
"Page_363">-363-</a></span></p>
<p>(Én ugyan ezzel a nyelvtani botlással koczkáztatom, hogy a
magyar tudós társaságból kiteszik a szűröm; de már egyszer
historicum, hogy a sugó azt mondta, hogy «elébb egyet iszok»; a
miből azt kell sejtenem, hogy ennek a szónak két külön formája van:
«iszom,» verbum deponens; «engedem, hogy igyam»; «iszok», ez pedig
verbum activum: «cselekszem, hogy igyam». S a sugó cselekedte azt;
s a közönség olyan jól mulatott rajta, mint a direktor magas
páthoszán, s a primadonna könyhullatásain.)</p>
<hr class="chap" />
<div class="footnotes">
<h2>Lábjegyzetek.</h2>
<div class="footnote">
<p><a name="Footnote_1" id="Footnote_1"></a> <a href=
"#FNanchor_1"><span class="label">1)</span></a> Azóta ő is megtért
dicső kortársaihoz. Budapest 1879.</p>
<p class="right">J. M.</p>
</div>
</div>
<hr class="chap" />
<p><span class="pagenum"><a name="Page_364" id=
"Page_364">-364-</a></span></p>
<h2>TARTALOM.</h2>
<p class="center">ELSŐ KÖTET.</p>
<ul class="TOC">
<li>A csittvári krónika <span class="ralign"><a href=
"#Page_7">7</a></span></li>
<li>A Rákóczy harangja <span class="ralign"><a href=
"#Page_36">36</a></span></li>
<li>A furcsa patronus <span class="ralign"><a href=
"#Page_54">54</a></span></li>
<li>Hová vezettek a levelek? <span class="ralign"><a href=
"#Page_72">72</a></span></li>
<li>Az édes otthon <span class="ralign"><a href=
"#Page_98">98</a></span></li>
<li>A theátristák <span class="ralign"><a href=
"#Page_124">124</a></span></li>
<li>Bálvándy <span class="ralign"><a href=
"#Page_132">132</a></span></li>
<li>A sárga violák <span class="ralign"><a href=
"#Page_148">148</a></span></li>
<li>A mit a patvaristák tanulnak <span class="ralign"><a href=
"#Page_157">157</a></span></li>
<li>A per-siettető <span class="ralign"><a href=
"#Page_181">181</a></span></li>
<li>A czáfolat <span class="ralign"><a href=
"#Page_208">208</a></span></li>
<li>Az első intés <span class="ralign"><a href=
"#Page_217">217</a></span></li>
<li>Az elefánt-csontra festett kép <span class="ralign"><a href=
"#Page_242">242</a></span></li>
<li>A messzelátó család <span class="ralign"><a href=
"#Page_257">257</a></span></li>
<li>Az első «Te» <span class="ralign"><a href=
"#Page_269">269</a></span></li>
<li>Ariadne <span class="ralign"><a href=
"#Page_278">278</a></span></li>
<li>A heczcz <span class="ralign"><a href=
"#Page_286">286</a></span></li>
<li>A hirhedett erőművész! <span class="ralign"><a href=
"#Page_297">297</a></span></li>
<li>Hátrafelé fölfelé <span class="ralign"><a href=
"#Page_304">304</a></span></li>
<li>A szivárvány közepett <span class="ralign"><a href=
"#Page_308">308</a></span></li>
<li>A hőstett <span class="ralign"><a href=
"#Page_335">335</a></span></li>
<li>Mi van a fenyők mögött? <span class="ralign"><a href=
"#Page_349">349</a></span></li>
</ul>
<hr class="chap" />
<div class="transnote">
<h3>Javítások.</h3>
<p>Az eredeti szöveg helyesírásán nem változtattunk.</p>
<p>A nyomdai hibákat javítottuk. Ezek listája:</p>
<table>
<tr>
<td class="tdr"><a href="#Page_8">8</a></td>
<td>hazulról czíbál</td>
<td>hazulról czibál</td>
</tr>
<tr>
<td class="tdr"><a href="#Page_10">10</a></td>
<td>szótól? «cibus«</td>
<td>szótól? «cibus»</td>
</tr>
<tr>
<td class="tdr"><a href="#Page_13">13</a></td>
<td>marsch-ütenyben-végre</td>
<td>marsch-ütenyben, végre</td>
</tr>
<tr>
<td class="tdr"><a href="#Page_13">13</a></td>
<td>Eszre sem</td>
<td>Észre sem</td>
</tr>
<tr>
<td class="tdr"><a href="#Page_20">20</a></td>
<td>En Nemes vagyok</td>
<td>Én Nemes vagyok</td>
</tr>
<tr>
<td class="tdr"><a href="#Page_50">50</a></td>
<td>már men nek</td>
<td>már mennek</td>
</tr>
<tr>
<td class="tdr"><a href="#Page_59">59</a></td>
<td>olvaj valamennyi</td>
<td>tolvaj valamennyi</td>
</tr>
<tr>
<td class="tdr"><a href="#Page_75">75</a></td>
<td>Enekek éneke</td>
<td>Énekek éneke</td>
</tr>
<tr>
<td class="tdr"><a href="#Page_97">97</a></td>
<td>férfiasan vísszaadta</td>
<td>férfiasan visszaadta</td>
</tr>
<tr>
<td class="tdr"><a href="#Page_147">147</a></td>
<td>nagy nrakkal</td>
<td>nagy urakkal</td>
</tr>
<tr>
<td class="tdr"><a href="#Page_184">184</a></td>
<td>kicsaptak. Bizonyos</td>
<td>kicsaptak! Bizonyos</td>
</tr>
<tr>
<td class="tdr"><a href="#Page_229">229</a></td>
<td>távozik vele</td>
<td>távozik vele.</td>
</tr>
<tr>
<td class="tdr"><a href="#Page_232">232</a></td>
<td>Kalmán ijedten</td>
<td>Kálmán ijedten</td>
</tr>
<tr>
<td class="tdr"><a href="#Page_248">248</a></td>
<td>reményében…»</td>
<td>reményében…»)</td>
</tr>
<tr>
<td class="tdr"><a href="#Page_261">261</a></td>
<td>értekezést törvényességrő</td>
<td>értekezést törvényességről</td>
</tr>
<tr>
<td class="tdr"><a href="#Page_274">274</a></td>
<td>mível tartozik</td>
<td>mivel tartozik</td>
</tr>
<tr>
<td class="tdr"><a href="#Page_300">300</a></td>
<td>veszedelmes felhivás</td>
<td>veszedelmes felhivás.</td>
</tr>
<tr>
<td class="tdr"><a href="#Page_303">303</a></td>
<td>rossz fréfa</td>
<td>rossz tréfa</td>
</tr>
<tr>
<td class="tdr"><a href="#Page_362">362</a></td>
<td>Kálmannak, hogy</td>
<td>Kálmánnak, hogy</td>
</tr>
</table>
</div>

<p>&nbsp;</p>
<p>&nbsp;</p>
<hr class="full" />
<p>***END OF THE PROJECT GUTENBERG EBOOK EPPUR SI MUOVE – ÉS MÉGIS MOZOG A FÖLD (1. RÉSZ)***</p>
<p>******* This file should be named 56723-h.htm or 56723-h.zip *******</p>
<p>This and all associated files of various formats will be found in:<br />
<a href="http://www.gutenberg.org/dirs/5/6/7/2/56723">http://www.gutenberg.org/5/6/7/2/56723</a></p>
<p>
Updated editions will replace the previous one--the old editions will
be renamed.</p>

<p>Creating the works from print editions not protected by U.S. copyright
law means that no one owns a United States copyright in these works,
so the Foundation (and you!) can copy and distribute it in the United
States without permission and without paying copyright
royalties. Special rules, set forth in the General Terms of Use part
of this license, apply to copying and distributing Project
Gutenberg-tm electronic works to protect the PROJECT GUTENBERG-tm
concept and trademark. Project Gutenberg is a registered trademark,
and may not be used if you charge for the eBooks, unless you receive
specific permission. If you do not charge anything for copies of this
eBook, complying with the rules is very easy. You may use this eBook
for nearly any purpose such as creation of derivative works, reports,
performances and research. They may be modified and printed and given
away--you may do practically ANYTHING in the United States with eBooks
not protected by U.S. copyright law. Redistribution is subject to the
trademark license, especially commercial redistribution.
</p>

<h2>START: FULL LICENSE<br />
<br />
THE FULL PROJECT GUTENBERG LICENSE<br />
PLEASE READ THIS BEFORE YOU DISTRIBUTE OR USE THIS WORK</h2>

<p>To protect the Project Gutenberg-tm mission of promoting the free
distribution of electronic works, by using or distributing this work
(or any other work associated in any way with the phrase "Project
Gutenberg"), you agree to comply with all the terms of the Full
Project Gutenberg-tm License available with this file or online at
www.gutenberg.org/license.</p>

<h3>Section 1. General Terms of Use and Redistributing Project
Gutenberg-tm electronic works</h3>

<p>1.A. By reading or using any part of this Project Gutenberg-tm
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement. If you do not agree to abide by all
the terms of this agreement, you must cease using and return or
destroy all copies of Project Gutenberg-tm electronic works in your
possession. If you paid a fee for obtaining a copy of or access to a
Project Gutenberg-tm electronic work and you do not agree to be bound
by the terms of this agreement, you may obtain a refund from the
person or entity to whom you paid the fee as set forth in paragraph
1.E.8.</p>

<p>1.B. "Project Gutenberg" is a registered trademark. It may only be
used on or associated in any way with an electronic work by people who
agree to be bound by the terms of this agreement. There are a few
things that you can do with most Project Gutenberg-tm electronic works
even without complying with the full terms of this agreement. See
paragraph 1.C below. There are a lot of things you can do with Project
Gutenberg-tm electronic works if you follow the terms of this
agreement and help preserve free future access to Project Gutenberg-tm
electronic works. See paragraph 1.E below.</p>

<p>1.C. The Project Gutenberg Literary Archive Foundation ("the
Foundation" or PGLAF), owns a compilation copyright in the collection
of Project Gutenberg-tm electronic works. Nearly all the individual
works in the collection are in the public domain in the United
States. If an individual work is unprotected by copyright law in the
United States and you are located in the United States, we do not
claim a right to prevent you from copying, distributing, performing,
displaying or creating derivative works based on the work as long as
all references to Project Gutenberg are removed. Of course, we hope
that you will support the Project Gutenberg-tm mission of promoting
free access to electronic works by freely sharing Project Gutenberg-tm
works in compliance with the terms of this agreement for keeping the
Project Gutenberg-tm name associated with the work. You can easily
comply with the terms of this agreement by keeping this work in the
same format with its attached full Project Gutenberg-tm License when
you share it without charge with others.</p>

<p>1.D. The copyright laws of the place where you are located also govern
what you can do with this work. Copyright laws in most countries are
in a constant state of change. If you are outside the United States,
check the laws of your country in addition to the terms of this
agreement before downloading, copying, displaying, performing,
distributing or creating derivative works based on this work or any
other Project Gutenberg-tm work. The Foundation makes no
representations concerning the copyright status of any work in any
country outside the United States.</p>

<p>1.E. Unless you have removed all references to Project Gutenberg:</p>

<p>1.E.1. The following sentence, with active links to, or other
immediate access to, the full Project Gutenberg-tm License must appear
prominently whenever any copy of a Project Gutenberg-tm work (any work
on which the phrase "Project Gutenberg" appears, or with which the
phrase "Project Gutenberg" is associated) is accessed, displayed,
performed, viewed, copied or distributed:</p>

<blockquote><p>This eBook is for the use of anyone anywhere in the United
  States and most other parts of the world at no cost and with almost
  no restrictions whatsoever. You may copy it, give it away or re-use
  it under the terms of the Project Gutenberg License included with
  this eBook or online
  at <a href="http://www.gutenberg.org">www.gutenberg.org</a>. If you
  are not located in the United States, you'll have to check the laws
  of the country where you are located before using this
  ebook.</p></blockquote>

<p>1.E.2. If an individual Project Gutenberg-tm electronic work is
derived from texts not protected by U.S. copyright law (does not
contain a notice indicating that it is posted with permission of the
copyright holder), the work can be copied and distributed to anyone in
the United States without paying any fees or charges. If you are
redistributing or providing access to a work with the phrase "Project
Gutenberg" associated with or appearing on the work, you must comply
either with the requirements of paragraphs 1.E.1 through 1.E.7 or
obtain permission for the use of the work and the Project Gutenberg-tm
trademark as set forth in paragraphs 1.E.8 or 1.E.9.</p>

<p>1.E.3. If an individual Project Gutenberg-tm electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any
additional terms imposed by the copyright holder. Additional terms
will be linked to the Project Gutenberg-tm License for all works
posted with the permission of the copyright holder found at the
beginning of this work.</p>

<p>1.E.4. Do not unlink or detach or remove the full Project Gutenberg-tm
License terms from this work, or any files containing a part of this
work or any other work associated with Project Gutenberg-tm.</p>

<p>1.E.5. Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg-tm License.</p>

<p>1.E.6. You may convert to and distribute this work in any binary,
compressed, marked up, nonproprietary or proprietary form, including
any word processing or hypertext form. However, if you provide access
to or distribute copies of a Project Gutenberg-tm work in a format
other than "Plain Vanilla ASCII" or other format used in the official
version posted on the official Project Gutenberg-tm web site
(www.gutenberg.org), you must, at no additional cost, fee or expense
to the user, provide a copy, a means of exporting a copy, or a means
of obtaining a copy upon request, of the work in its original "Plain
Vanilla ASCII" or other form. Any alternate format must include the
full Project Gutenberg-tm License as specified in paragraph 1.E.1.</p>

<p>1.E.7. Do not charge a fee for access to, viewing, displaying,
performing, copying or distributing any Project Gutenberg-tm works
unless you comply with paragraph 1.E.8 or 1.E.9.</p>

<p>1.E.8. You may charge a reasonable fee for copies of or providing
access to or distributing Project Gutenberg-tm electronic works
provided that</p>

<ul>
<li>You pay a royalty fee of 20% of the gross profits you derive from
  the use of Project Gutenberg-tm works calculated using the method
  you already use to calculate your applicable taxes. The fee is owed
  to the owner of the Project Gutenberg-tm trademark, but he has
  agreed to donate royalties under this paragraph to the Project
  Gutenberg Literary Archive Foundation. Royalty payments must be paid
  within 60 days following each date on which you prepare (or are
  legally required to prepare) your periodic tax returns. Royalty
  payments should be clearly marked as such and sent to the Project
  Gutenberg Literary Archive Foundation at the address specified in
  Section 4, "Information about donations to the Project Gutenberg
  Literary Archive Foundation."</li>

<li>You provide a full refund of any money paid by a user who notifies
  you in writing (or by e-mail) within 30 days of receipt that s/he
  does not agree to the terms of the full Project Gutenberg-tm
  License. You must require such a user to return or destroy all
  copies of the works possessed in a physical medium and discontinue
  all use of and all access to other copies of Project Gutenberg-tm
  works.</li>

<li>You provide, in accordance with paragraph 1.F.3, a full refund of
  any money paid for a work or a replacement copy, if a defect in the
  electronic work is discovered and reported to you within 90 days of
  receipt of the work.</li>

<li>You comply with all other terms of this agreement for free
  distribution of Project Gutenberg-tm works.</li>
</ul>

<p>1.E.9. If you wish to charge a fee or distribute a Project
Gutenberg-tm electronic work or group of works on different terms than
are set forth in this agreement, you must obtain permission in writing
from both the Project Gutenberg Literary Archive Foundation and The
Project Gutenberg Trademark LLC, the owner of the Project Gutenberg-tm
trademark. Contact the Foundation as set forth in Section 3 below.</p>

<p>1.F.</p>

<p>1.F.1. Project Gutenberg volunteers and employees expend considerable
effort to identify, do copyright research on, transcribe and proofread
works not protected by U.S. copyright law in creating the Project
Gutenberg-tm collection. Despite these efforts, Project Gutenberg-tm
electronic works, and the medium on which they may be stored, may
contain "Defects," such as, but not limited to, incomplete, inaccurate
or corrupt data, transcription errors, a copyright or other
intellectual property infringement, a defective or damaged disk or
other medium, a computer virus, or computer codes that damage or
cannot be read by your equipment.</p>

<p>1.F.2. LIMITED WARRANTY, DISCLAIMER OF DAMAGES - Except for the "Right
of Replacement or Refund" described in paragraph 1.F.3, the Project
Gutenberg Literary Archive Foundation, the owner of the Project
Gutenberg-tm trademark, and any other party distributing a Project
Gutenberg-tm electronic work under this agreement, disclaim all
liability to you for damages, costs and expenses, including legal
fees. YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3. YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.</p>

<p>1.F.3. LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from. If you
received the work on a physical medium, you must return the medium
with your written explanation. The person or entity that provided you
with the defective work may elect to provide a replacement copy in
lieu of a refund. If you received the work electronically, the person
or entity providing it to you may choose to give you a second
opportunity to receive the work electronically in lieu of a refund. If
the second copy is also defective, you may demand a refund in writing
without further opportunities to fix the problem.</p>

<p>1.F.4. Except for the limited right of replacement or refund set forth
in paragraph 1.F.3, this work is provided to you 'AS-IS', WITH NO
OTHER WARRANTIES OF ANY KIND, EXPRESS OR IMPLIED, INCLUDING BUT NOT
LIMITED TO WARRANTIES OF MERCHANTABILITY OR FITNESS FOR ANY PURPOSE.</p>

<p>1.F.5. Some states do not allow disclaimers of certain implied
warranties or the exclusion or limitation of certain types of
damages. If any disclaimer or limitation set forth in this agreement
violates the law of the state applicable to this agreement, the
agreement shall be interpreted to make the maximum disclaimer or
limitation permitted by the applicable state law. The invalidity or
unenforceability of any provision of this agreement shall not void the
remaining provisions.</p>

<p>1.F.6. INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg-tm electronic works in
accordance with this agreement, and any volunteers associated with the
production, promotion and distribution of Project Gutenberg-tm
electronic works, harmless from all liability, costs and expenses,
including legal fees, that arise directly or indirectly from any of
the following which you do or cause to occur: (a) distribution of this
or any Project Gutenberg-tm work, (b) alteration, modification, or
additions or deletions to any Project Gutenberg-tm work, and (c) any
Defect you cause.  </p>

<h3>Section 2. Information about the Mission of Project Gutenberg-tm</h3>

<p>Project Gutenberg-tm is synonymous with the free distribution of
electronic works in formats readable by the widest variety of
computers including obsolete, old, middle-aged and new computers. It
exists because of the efforts of hundreds of volunteers and donations
from people in all walks of life.</p>

<p>Volunteers and financial support to provide volunteers with the
assistance they need are critical to reaching Project Gutenberg-tm's
goals and ensuring that the Project Gutenberg-tm collection will
remain freely available for generations to come. In 2001, the Project
Gutenberg Literary Archive Foundation was created to provide a secure
and permanent future for Project Gutenberg-tm and future
generations. To learn more about the Project Gutenberg Literary
Archive Foundation and how your efforts and donations can help, see
Sections 3 and 4 and the Foundation information page at
www.gutenberg.org.</p>

<h3>Section 3. Information about the Project Gutenberg
Literary Archive Foundation</h3>

<p>The Project Gutenberg Literary Archive Foundation is a non profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service. The Foundation's EIN or federal tax identification
number is 64-6221541. Contributions to the Project Gutenberg Literary
Archive Foundation are tax deductible to the full extent permitted by
U.S. federal laws and your state's laws.</p>

<p>The Foundation's principal office is in Fairbanks, Alaska, with the
mailing address: PO Box 750175, Fairbanks, AK 99775, but its
volunteers and employees are scattered throughout numerous
locations. Its business office is located at 809 North 1500 West, Salt
Lake City, UT 84116, (801) 596-1887. Email contact links and up to
date contact information can be found at the Foundation's web site and
official page at www.gutenberg.org/contact</p>

<p>For additional contact information:</p>

<p> Dr. Gregory B. Newby<br />
    Chief Executive and Director<br />
    gbnewby@pglaf.org</p>

<h3>Section 4. Information about Donations to the Project Gutenberg
Literary Archive Foundation</h3>

<p>Project Gutenberg-tm depends upon and cannot survive without wide
spread public support and donations to carry out its mission of
increasing the number of public domain and licensed works that can be
freely distributed in machine readable form accessible by the widest
array of equipment including outdated equipment. Many small donations
($1 to $5,000) are particularly important to maintaining tax exempt
status with the IRS.</p>

<p>The Foundation is committed to complying with the laws regulating
charities and charitable donations in all 50 states of the United
States. Compliance requirements are not uniform and it takes a
considerable effort, much paperwork and many fees to meet and keep up
with these requirements. We do not solicit donations in locations
where we have not received written confirmation of compliance. To SEND
DONATIONS or determine the status of compliance for any particular
state visit <a href="http://www.gutenberg.org/donate">www.gutenberg.org/donate</a>.</p>

<p>While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.</p>

<p>International donations are gratefully accepted, but we cannot make
any statements concerning tax treatment of donations received from
outside the United States. U.S. laws alone swamp our small staff.</p>

<p>Please check the Project Gutenberg Web pages for current donation
methods and addresses. Donations are accepted in a number of other
ways including checks, online payments and credit card donations. To
donate, please visit: www.gutenberg.org/donate</p>

<h3>Section 5. General Information About Project Gutenberg-tm electronic works.</h3>

<p>Professor Michael S. Hart was the originator of the Project
Gutenberg-tm concept of a library of electronic works that could be
freely shared with anyone. For forty years, he produced and
distributed Project Gutenberg-tm eBooks with only a loose network of
volunteer support.</p>

<p>Project Gutenberg-tm eBooks are often created from several printed
editions, all of which are confirmed as not protected by copyright in
the U.S. unless a copyright notice is included. Thus, we do not
necessarily keep eBooks in compliance with any particular paper
edition.</p>

<p>Most people start at our Web site which has the main PG search
facility: www.gutenberg.org</p>

<p>This Web site includes information about Project Gutenberg-tm,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.</p>

</body>
</html>

